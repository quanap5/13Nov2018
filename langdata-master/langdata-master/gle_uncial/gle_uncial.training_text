NA ĊEIṪRE SOISGÉIL
AS AN
DTIOMNA NUA
AN T-AṪAIR PEADAR UA LAOĠAIRE
CANONAĊ, S.P.
d’aistiriġ iad ó Laidin na Vulgáta;
agus do ḃreiṫniġ
AN T-AṪAIR GEARÓID Ó NUALLÁIN, M.A.,
iad i gcomparáid leis an nGréigis agus
leis na h-aistriġṫiḃ ar a ḃfuil deiġṁeas
na h-Eagailse.
Táid nótaí agus tagarṫa leó.
Baile Áṫa Cliaṫ:
MUINTIR NA LEAḂAR GAEḊILGE
ṪE IRIṠ BOOK COMPANY
6 SRÁID D’OLIER
BRÚN AGUS NUALLÁN
Forbaḋ Éiliṁ
SRÁID NASÁ
1915
ÓRD NA SOISGÉAL
agus a n-ainnmneaċa fé leiṫ agus uiṁreaċa na
gcaibidiol atá ionta fé leiṫ
	Caib
An Soisgéal do réir Ṁaitiú 	28
An Soisgéal do réir Ṁarcuis 	16
An Soisgéal do réir Lúcáis 	24
An Soisgéal do réir Eóin 	21
SOISGÉAL NAOṀṪA ÍOSA CRÍOST
DO RÉIR
ṀAITIÚ
Maitiú Naoṁṫa, aon den dáréag asbol ab eaḋ é. Puibliocánaċ ab eaḋ é .i. fear cánaċ do ḃailiú, sar ar ġlaoiḋ ár Slánuiġṫeóir é ċun na h-Asbolaċta.[* 1] Leuí ab ainim dó nuair a ḃí sé n-a ṗuibliocánaċ. B’é céad duine é, des na Soisgéalaiḋṫiḃ, a sgríḃ an Soisgéal, agus sa n-Eaḃrais, nú sa t-Suro-Ċaildaiaċ, a sgríḃ sé é, an teanga a ḃí d’á laḃairt ag na Iúdaíġ an uair sin, i gcríċ Ṗaileistín. Ní’l an sgríḃinn sin ar biṫ anois, aċ do h-aistiríġeaḋ i nGréigis é i n-aimsir na n-asbol, agus, d’á ḃríġ sin, tá an t-aistiriú san ċóṁ maiṫ úġdarás leis an gcéad sgríḃinn féin. Timpal sé bliana tar éis deasġaḃála ár dTiġearna iseaḋ do sgríḃ sé.
CAIBIDIOL I.
Geinealaċ Ċríost: do gaḃaḋ agus do rugaḋ é ó ṁaiġdin.
1Leaḃar geinealaiġ Íosa Críost ṁic Dáiḃid[1] mic Ábrahaim.
2Do ġein Ábraham Isaac. Agus do ġein Isaac Iácób, agus do ġein Iácób Iúdás agus a ḋriṫáraċa. 3Agus do ġein Iúdás Ṗáres agus Sára ó Ṫámar. Agus do ġein Ṗáres Esron. Agus do ġein Esron Aram. 4Agus do ġein Aram Aminadab. Agus do ġein Aminadab Naasson. Agus do ġein Naasson Salmon. 5Agus do ġein Salmon Boos ó Raċab. Agus do ġein Boos Obed ó Rút. Agus do ġein Obed Iesse. 6Agus do ġein Iesse Dáiḃid an rí. Agus do ġein Dáiḃid, an rí, Salomón ó’n mnaoi a ḃí ag Urias. 7Agus do ġein Salomón Robóam. Agus do ġein Robóam Abia. Agus do ġein Abia Asa. [ 2 ] 8Agus do ġein Asa Iósaṗat. Agus do ġein Iósaṗat Ióram. Agus do ġein Ióram Ósias. 9Agus do ġein Ósias Ióatam. Agus do ġein Ióatam Aċas. Agus do ġein Aċas Esecias. 10Agus do ġein Esecias Manasses. Agus do ġein Manasses Amon. Agus do ġein Amon Iosias. 11Agus do ġein Iosias Ieċonias agus a ḋriṫáraċa i ndaor-ḃruid na Babilóine. 12Agus tar éis daor-ḃruide na Babilóine do ġein Ieċonias Salatiel. Agus do ġein Salatiel Sorobabel. 13Agus do ġein Sorobabel Abiud. Agus do ġein Abiud Eliacim. Abus do ġein Eliacim Asor. 14Agus do ġein Asor Sadoc. Agus do ġein Sadoc Aċim. Agus do ġein Aċim Eliud. 15Agus do ġein Eliud Eleásar. Agus do ġein Eleásar Matan. Agus do ġein Matan Iácób. 16Agus do ġein Iácób Ióseṗ, céile Ṁuire, ó n-ar rugaḋ Íosa d’á ngoirtear Críost.[* 2]
17D’á ḃríġ sin na geinealaċa go léir ó Ábraham go dtí Dáiḃid is ċeiṫre glúine déag iad. Agus ó Ḋáiḃid go dtí daor-ḃruid na Babilóine ċeiṫre glúine déag. Agus ó ḋaorḃruid na Babilóine go dtí Críost ċeiṫre glúine déag.
18Agus seo mar a ṫárla geineaṁaint Ċríost. [2]Nuair a tugaḋ a ṁáṫair Muire, i gcuing ṗósta, do Ióseṗ, agus roim ṫeaċt d’á ċéile ḋóiḃ, do fuaraḋ go raiḃ gein ’n-a broinn aici ó’n Spioraid Naoṁ. 19Aċ ó ba ḋuine fíoraonta Ióseṗ, a fear, agus nár ṁaiṫ leis maslaḋ puibiliḋe ṫaḃairt di, ba ṁian leis í ċur uaiḋ a gan ḟios. 20Aċ ag maċtnaṁ dó ar an méid sin, féaċ, do ṫaisbeáin aingeal an Tiġearna é féin dó i n-aisling, agus duḃairt sé leis. A Ióseṗ, a ṁic Ḋáiḃid, ná bíoḋ aon eagla ort do ḃan-ċéile, Muire, do ġlacaḋ ċúġat, mar is ó’n Spioraid Naoṁ an ġein atá ar iompar aici. 21Agus béarfaiḋ sí mac, [3]agus taḃarfair-se Íosa mar [ 3 ] ainim air, óir slánóċaiḋ sé a ḋaoine ó n-a bpeacaíḃ. 22Agus do ṫuit an méid sin go léir amaċ i dtreó go gcóṁlíonfaí an rud a duḃairt an Tiġearna tré ḃéal an ḟáiḋ nuair aduḃairt sé: 23[4]Féaċ, beiḋ gein ’n-a broinn ag maiġdin, agus béarfaiḋ sí mac, agus taḃarfaid siad Emmanuél mar ainim air; agus cialluiġeann an ainim sin, Dia linn. 24Agus nuair a ḋ’eiriġ Ióseṗ as a ċodla do ḋein sé mar a ḋ’órduiġ aingeal an Tiġearna ḋó, agus do ġlac sé ċuige a ḃan-ċéile; 25Agus níor ċuir sé aiṫne uirṫi go dtí gur rug sí a mac, a céad-ġein, agus ṫug sé Íosa mar ainim air.[* 3]
CAIBIDIOL II.
Ofrálaċa na suaḋ. An teiṫe ċun na h-Éigipte. Marḃaḋ na leanḃ.
1Ansan, nuair a [5]rugaḋ Íosa i mBetlehem Iúda, i laeṫiḃ an rí Héróid, ṫáinig draoiṫe ó’n ndoṁan toir go Ierúsalam, agus duḃradar: 2Cá ḃfuil an rí seo na n-Iúdaċ atá beirṫe? Mar do ċonacamairne a réalt sa doṁan toir agus ṫánamair ċun é ḋ’aḋraḋ. 3Nuair airiġ Héród, an rí, an méid sin ṫáinig buaireaṁ air, agus ar Ierúsalem go léir ċóṁ maiṫ. 4Agus ċruinniġ sé uaċtaráin na sagart agus scríḃneóirí an ṗobuil, agus d’ḟiafraiġ sé ḋíoḃ cá mbéarfaí Críost. 5Agus duḃradar-san leis: I mBetlehem Iúda, óir sin mar atá sgríoḃṫa ag an [ 4 ] ḃfáiḋ: 6[6]Agus tusa, a Ḃetlehem, a ṫalaṁ Iúda, ní tu is lúġa i n-aon ċor ar ṫaoiseaċaiḃ Iúda, óir is asat-sa a ṫiocfaiḋ an taoiseaċ a ḋéanfaiḋ mo ṗobul Israél do riaraḋ. 7Ansan do ġlaoiḋ Héród na draoiṫe ċuige, a gan ḟios, agus fuair sé amaċ uaṫa go cruinn an t-am i n-ar taisbeánaḋ an réalt dóiḃ. 8Agus do stiúruiġ sé go Betlehem iad, agus duḃairt sé: Cuarduiġiḋ go maiṫ an mac so; agus nuair a ġeoḃaiḋ siḃ tuairisg air tagaiḋ agus innsiḋ dóṁ-sa é, go dtéiġead agus go n-aḋrad é, leis. 9Tar éis na cainte sin ó’n rí d’imṫiġeadar. Agus féaċ, an réalt a ċonacadar sa doṁan toir do ġluais sé rómpa go dtáinig sé agus gur stad sé os cionn na h-áite i n-a raiḃ an leanḃ. 10Nuair a ċonacadar an réalt do ṫáinig árd-áṫas orṫa. 11Agus ċuadar isteaċ sa tiġ, agus fuaradar an leanḃ agus a ṁáṫair, Muire, agus ṡléaċtadar dó agus d’aḋradar é; agus d’osgaladar a gcuid stóir, [7]agus ṫugadar bronntanas dó, ór agus túis agus mirr. 12Agus do tugaḋ foláraṁ dóiḃ i dtaiḃreaṁ gan dul ṫar n-ais go dtí Héród, agus ċuadar bóṫar eile ṫar n-ais ċun a dtíre féin.
13Nuair a ḃíodar-san imṫiġṫe do ṫaisbeáin aingeal an Tiġearna é féin do Ióseṗ, ’n-a ċodla, agus duḃairt sé. Eiriġ, agus tóg leat an leanḃ agus a [ 5 ] ṁáṫair agus imṫiġ go h-Éigipt, agus fan ann go n-innsead duit, mar beiḋ Héród ag lorg an leinḃ ċun a ṁairḃṫe. 14D’eiriġ seisean, agus ṫóg sé leis an leanḃ agus a ṁáṫair, agus ċuaiḋ sé sa n-Éigipt; agus ḃí sé sa n-áit sin ċun go ḃfuair Héród bás; 15Ionus go gcóṁlíonfaí an focal aduḃairt an Tiġearna tré ḃéal an ḟáiḋ, nuair aduḃairt sé: [8]As an Éigipt do ġlaoḋas mo ṁac.
16Ansan, nuair a ċonaic Héród gur ṁeall na draoiṫe é, ṫáinig fearg ana-ṁór air agus ċuir sé amaċ a luċt airm agus ṁairḃ sé a raiḃ de ṁacaiḃ dá ḃlian, nó fé n-a ḃun, i mBetlehem agus ins na triúċaiḃ go léir a ḃain léi, do réir an méid aimsire a fuair sé amaċ ó ċaint na ndraoiṫe. 17Ansan iseaḋ do cóṁlíonaḋ an ċaint aduḃairt Ieremias fáiḋ nuair aduḃairt sé: 18[9]Do h-airiġeaḋ guṫ i Ráma, árd-ġol agus iomad ologón, Ráċel ag caoine a clainne, agus ná glacfaḋ sí sólás toisg gan iad a ḃeiṫ ann.
19Tar éis ḃáis Héróid, áṁṫaċ, féaċ, do ṫaisbeáin aingeal an Tiġearna é féin do Ióseṗ i dtaiḃreaṁ, sa n-Éigipt. 20Agus duḃairt: Eiriġ, agus tóg leat an leanḃ agus a ṁáṫair, agus imṫiġ go tír Israéil, óir an ṁuíntir a ḃí ar tí an leinḃ do ċur ċun ḃáis táid siad tar éis ḃáis. 21Agus d’eiriġ seisean agus ṫóg sé leis an leanḃ ⁊ a ṁáṫair, agus ṫáinig sé go tír Israéil. 22Aċ d’airiġ sé Arċelaus a ḃeiṫ ’n-a rí ar Iúdéa i n-inead a aṫar, Héród, agus níor leig eagla ḋó dul ansan; agus do tugaḋ foláraṁ dó i n-a ċodla, agus ċuaiḋ sé i gcríoċaiḃ Ġaililí. 23Agus ṫáinig sé ċun cóṁnuiġṫe sa ḃaile ar a dtugtar Nasaret, ionus go gcóṁlíonfaí an níḋ aduḃairt na fáiḋe: Óir taḃarfar Nasarénaċ air.
CAIBIDIOL III.
Seanmóineaċt Eóin. Críost d’á ḃaiste.
1Ins na laeṫanta san, áṁṫaċ, do ṫáinig Eóin Baiste ag seanmóin i ḃfásaċ Iúdéa, 2Agus deireaḋ sé: [ 6 ] [10]Deiniḋ aiṫriġe, óir tá ríġeaċt na ḃflaṫas buailte liḃ.[* 4] 3Óir sin é an t-é ar ar laḃair Isáias Fáiḋ nuair aduḃairt sé: [11]Guṫ duine ag glaoḋaċ sa ḃfásaċ, Ollaṁuiġiḋ an tslíġ do’n Tiġearna; deiniḋ a ḃóiṫre do ḋíriú ḋó. 4Agus isé éadaċ a ḃí ar Eóin ná éadaċ déanta de ruainneaċ camal, agus crios leaṫair ar a ċom; agus isé bia a ḃí aige ’ná lócuistí agus mil ḟiain. 5[12]Agus ḃí Ierúsalem ag dul amaċ ag triall air an uair sin, agus Iúdaéa go léir, agus an dúṫaiġ go léir tímpal ar an Iórdan. 6Agus ḃí sé ’ġá mbaiste sa n-Iórdan agus iad ag déanaṁ faoísdine i n-a bpeacaíḃ.
7Agus ċonaic sé mórán des na Fairisíniġ agus des na Sadducíneaċaiḃ ag teaċt ċun an ḃaiste ċuige, agus duḃairt sé leó: A ṡlioċt na n-aiṫreaċ niṁe, cé ċuir ar ḃúr súiliḃ daoíḃ-se an ḟearg atá ċúġaiḃ do ṡeaċnaḋ?[* 5] 8Má’s eaḋ tugaiḋ toraḋ uaiḃ a ḃeiḋ do réir na h-aiṫriġe. 9Ná h-abraiḋ i n-ḃúr n-aigne: Tá Ábraham i n-a aṫair againn; óir deirimse liḃ gur féidir do Ḋia clann a ḋéanaṁ d’Ábraham des na cloċaiḃ sin. 10Tá an tuaġ ċeana féin ar ṗréiṁ na gcrann. Agus gaċ crann ná taḃarfaiḋ toraḋ fóġanta uaiḋ leagfar é agus curfar sa teine é. 11Táim-se ag ḃúr mbaiste le h-uisge ċun aiṫriġe, aċ an t-é atá ag teaċt am’ ḋiaiḋ is cóṁaċtaíġe é ’ná mise, agus ní fiú me go ndéanfainn a ḃróga d’iompar; baistfiḋ sé sin siḃ leis an Spioraid Naoṁ agus le teine. 12Tá a ġléas cáiṫte i n-a láiṁ aige, agus glanfaiḋ sé a úrlár buailte, agus cruinneóċaiḋ sé a ċuid cruiṫneaċtan isteaċ sa sgioból, agus loisgfiḋ sé an lóċán le teine naċ féidir a ṁúċaḋ. [ 7 ] 13[13]Ansan do ṫáinig Íosa ó Ġaililí go dtí an Iórdan, ag triall ar Eóin, ċun go mbaistfeaḋ Eóin é. 14Aċ ḃí Eóin ’ġá ċosg, agus deireaḋ sé: Is dóṁ-sa is gáḋ baiste ḋ’ḟágail uait-se; agus tusa ag teaċt ag triall orm-sa? 15Agus d’ḟreagair Íosa é agus duḃairt sé leis: Leig liom anois, óir is mar seo is cóir dúinn gaċ [14]fíoraontaċt do ċóṁlíonaḋ. Ansan do ġéill sé ḋó. 16Agus nuair a ḃí Íosa baistiṫe ṫáinig sé aníos as an uisge láiṫreaċ; agus féaċ, do h-osgalaḋ na flaṫais dó, agus ċonaic sé Spioraid Dé ag teaċt anuas i rioċt colúir agus ag túirliocan air. 17[15]Agus féaċ, guṫ as na flaṫais aduḃairt: Isé seo mo ṁac dílis ar a ḃfuil mo ġreann.
CAIBIDIOL IV.
Trosgaḋ Ċríost ar feaḋ daċad lá.—Froṁaḋ á ḋéanaṁ air—É ag tosnú ar ṡeanmóiniú; ar a ḋeisgiobuil do ġlaoḋaċ ċuige; agus ar ṁírḃúiltíḃ a ḋéanaṁ.
1Ansan do ṡeól an Spioraid Íosa isteaċ sa ḃfásaċ ċun go gcurfaí caṫ air ó’n ndiaḃal. 2Agus nuair a ḃí trosgaḋ déanta aige ar feaḋ daċad lá agus daċad oiḋċe, ansan do ṫáinig ocras air.
3Agus ṫáinig an t-Áirseóir agus duḃairt sé leis: Má’s tu Mac Dé órduiġ arán a ḋéanaṁ des na cloċaiḃ sin. 4Agus duḃairt seisean ’ġá ḟreagraḋ: Tá sgríoḃṫa: [16]Ní h-ar arán aṁáin a ṁaireann an duine, aċ ar an uile ḟocal d’á dtagann ó ḃéal Dé. 5Ansan do ṫóg an t-Áirseóir leis é isteaċ sa ċaṫair naoṁṫa, agus ċuir sé ’n-a ṡeasaṁ ar spuaic an teampuill é. 6Agus duḃairt sé leis: Má’s tu Mac Dé caiṫ ṫu féin le fánaiḋ. Óir tá sgríoḃṫa: [17]Mar go dtug sé órdú d’á aingealaiḃ ad’ ṫaoḃ, agus glacfaid siad ’n-a láṁaiḃ ṫu sar a mbuailfá do ċos i gcoinniḃ cloiċe. [ 8 ] 7Duḃairt Íosa leis: Tá rud eile sgríoḃṫa, leis: [18]Ná dein froṁaḋ ar do Ṫiġearna Dia. 8Ansan do rug an t-Áirseóir leis é go mullaċ cnuic a ḃí ana-árd, agus ṫaisbeáin sé ḋó ríġeaċta an doṁain go léir, agus a ngradam;[* 6] 9Agus duḃairt sé leis: Taḃarfad iad san go léir duit aċ sléaċtaḋ ḋom agus mé ḋ’aḋraḋ. 10Ansan duḃairt Íosa leis: Imṫiġ, a Ṡátain; Óir tá sgríoḃṫa: [19]Aḋarfaiḋ tú do Ṫiġearna Dia, agus beiḋ tú uṁal dó san aṁáin. 11Ansan d’imṫiġ an t-Áirseóir uaiḋ, agus féaċ, ṫáinig na h-aingil agus ḋeineadar friṫálaṁ air.
12Agus nuair airiġ Íosa Eóin a ḃeiṫ ’n-a ṗríosúnaċ d’imṫiġ sé go Gaililí; 13Agus d’ḟág sé Nasaret, agus ċuaiḋ sé ċun cóṁnuiġṫe i gCaṗarnaum i n-aice na faraige, i gcríoċ Sabulon agus Neṗtalim. 14Ionus go gcóṁlíonfaí an níḋ aduḃairt Isáias fáiḋ: 15[20]Talaṁ Sabulon agus talaṁ Neṗtalim, fan na faraige lastall de Iórdan, Gaililí na ngeinte: 16Pobul a ḃí suiḋte i ndorċadas, ċonacadar solus mór, agus d’eiriġ solus do’n ṁuintir a ḃí suiḋte sa n-áit ar a raiḃ sgamall an ḃáis. 17As san amaċ do ṫusnuiġ Íosa ar ṡeanmóin, agus ar a ráḋ: Deiniḋ aiṫriġe, óir tá ríġeaċt na ḃflaṫas buailte liḃ.
18Agus ḃí Íosa ag siuḃal i n-aice mara Ġaililí, agus [21]ċonaic sé beirt driṫár, Símón, ar a dtugtar Peadar, agus Aindrias, a ḋriṫáir, agus iad ag cur lín amaċ sa ḃfaraige (mar iasgairí ab eaḋ iad), 19Agus duḃairt sé leó: Tagaiḋ am’ ḋiaiḋ-se, agus déanfad iasgairí ar ḋaoiniḃ ḋíḃ. 20Agus gan ṁoill ḋ’ḟágadar ansan na líonta, agus do leanadar é. 21Agus ag imṫeaċt ó’n áit sin dó, do ċonaic sé beirt eile driṫár, Séamus mac Sebedé agus a ḋriṫáir Eóin, agus iad sa ḃád i dteannta a n-aṫar Sebedé, ag deisiú a líonta; agus do ġlaoiḋ sé [ 9 ] ċuige iad. 22Agus gan ṁoill d’ḟágadar ansan na líonta agus a n-aṫair, agus do leanadar é.
23Agus do ġluais Íosa mór-ṫímpal Ġaililí go léir, ag teagasg ins na sinagógaiḃ, agus ag craoḃsgaoileaḋ soisgéil na [22]ríġeaċta, agus ag leiġeas gaċ galair agus gaċ breóiteaċta d’á raiḃ ar ḋaoine. 24Agus do leaṫ a ċlú ar fuid Siria go léir, agus do tugaḋ ag triall air na daoine go léir a ḃí as a sláinte, gaḃṫa le galaraiḃ agus le piantaiḃ, agus daoine go raiḃ deaṁain ionta, agus daoine a ḃí as a meaḃair, agus daoine a ḃí gan lúṫ, agus do leiġis sé iad. 25Agus do lean sluaiġte móra é a Gaililí agus a Decapolis agus a Ierúsalem, agus ó’n dtaoḃ ṫall de Iórdan.
CAIBIDIOL V.
Seanmóin Ċríost ar an gcnoc. Na h-oċt mbiatí.
1Agus nuair a ċonaic sé na sluaiġte ċuaiḋ sé suas ar an gcnoc, agus nuair a ṡuiḋ sé ann ṫáinig a ḋeisgiobuil ag triall air. 2Agus d’osgail sé a ḃéal agus do ṫeagaisg sé iad, agus duḃairt sé:
3Is aoiḃinn dos na boċtaiḃ sa spioraid, mar is leó san ríġeaċt na ḃflaṫas.[* 7]
4Is aoiḃinn do luċt ceannsaċta, mar isiad a ġeóḃaiḋ seilḃ na talṁan.
5Is aoiḃinn do luċt dubróin, mar isiad a ġeóḃaiḋ sólás.
6Is aoiḃinn do’n ṁuintir go ḃfuil ocras agus tart ċun fióraontaċta orṫa, mar ’s iad a ġeóḃaiḋ a sáiṫ.
7Is aoiḃinn do luċt na trócaire ḋéanaṁ, mar isiad a ġeóḃaiḋ trócaire.
8Is aoiḃinn do luċt an ċroiḋe ġlain, mar isiad a ġeóḃaiḋ raḋarc ar Ḋia. [ 10 ] 9Is aoiḃinn do luċt na síoṫċána ḋéanaṁ, mar is orṫa taḃarfar clann Dé.
10Is aoiḃinn do’n ṁuintir a ḋ’fuilingeann cráḋ ar son fióraontaċta, mar is leó san ríġeaċt na ḃflaṫas.
11Is aoiḃinn daoiḃ-se nuair a déanfar spídiú oraiḃ agus ciapaḋ, agus an uile ṡaġas tromaiḋeaċta éiṫiġ, mar ġeall orm-sa; 12Bíoḋ móráil agus gáirdeaċas oraiḃ, mar is mór é ḃúr luaċt-saoṫair ins na flaṫais; óir sin mar a ciapaḋ na fáiḋe róṁaiḃ.
13Is siḃ-se salann na talṁan. [23]Aċ má ṫéiġeann an salann i leaṁas conus a déanfar salann airís de? Ní’l de ṁaiṫ ann feasta aċ go gcaiṫfí amaċ é agus go ngeóḃfaí do ċosaiḃ daoine ann. 14Is siḃ-se solus an doṁain. Caṫair ar ċnoc ní féidir í ḋ’ḟolaċaḋ. 15Ní lastar coinneal ċun í ċur fé ḃéal árṫaiġ, aċ ċun í ċur ar ċoinnleóir, ċun go dtaḃarfaḋ sí solus d’á ḃfuil sa tiġ. 16Lasaḋ ḃur solus-sa ar an gcuma san os cóṁair daoine, [24]i dtreó go ḃfeicfid siad ḃúr ngíoṁarṫa fóġanta agus go molfaid siad ḃúr n-Aṫair atá ins na flaṫais.
17Ná measaiḋ gur ċun na dlíġe ná na ḃfáiḋ do ċur ar neaṁníḋ a ṫánag-sa. Ní ċun iad do ċur ar neaṁníḋ a ṫánag aċ ċun iad do ċóṁlíonaḋ.[* 8] 18Óir deirim liḃ go fírinneaċ, go dtí go dtéiḋ an spéir agus an talaṁ ar neaṁníḋ ná raġaiḋ aon ióta aṁáin ná aon ṗúnc aṁáin de’n dlíġ ar neaṁníḋ, go dtagaiḋ a h-iomláine ċun cinn.[* 9] 19[25]An t-é d’á ḃríġ sin, a ṁillfiḋ aiṫne des na h-aiṫeantaiḃ sin is lúġa, agus do ṁúinfiḋ na daoine mar sin, taḃarfar air an t-é is luġa i ríġeaċt na ḃflaṫas; aċ an t-é ċoimeádfiḋ iad, agus do ṁúinfiḋ [a gcoimeád] taḃarfar duine mór air i ríġeaċt na ḃflaṫas. 20Óir deirim liḃ mura mbeiḋ ḃur [ 11 ] ḃfíoraontaċt-sa níos lionṁaire ’ná fíoraontaċt na Sgríḃneóirí agus na ḃFairisíneaċ ní raġaiḋ siḃ isteaċ i ríġeaċt na ḃflaṫas.[* 10]
21Ċualaḃair conus mar aduḃraḋ leis na daoine a ḃí ann fadó: [26]Ná dein marḃaḋ: Agus an t-é ḋéanfaiḋ marḃaḋ beiḋ sé ciontaċ do’n ḃreiṫeaṁantas.[* 11] 22Aċ deirim-se liḃ, gaċ duine atá i ḃfeirg le n-a ḃráṫair beiḋ sé ciontaċ do’n ḃreiṫeaṁantas. An t-é áṁṫaċ [27]a déarfaiḋ le n-a ḃráṫair, Raca, beiḋ sé ciontaċ do’n ċóṁairle. Agus an t-é a déarfaiḋ, A amadáin, beiḋ sé ciontaċ cun teine ifrinn.[* 12] 23D’á ḃríġ sin, má ḃíonn taḃarṫas agat d’á ṫaḃairt uait os cóṁair na h-altóraċ, agus go gcuiṁneóċair go ḃfuil rud éigin ad’ ċoinniḃ agat’ ḃráṫair; 24Fág ansan do ṫaḃarṫas os cóṁair na h-altóraċ, agus imṫiġ agus dein síoṫċáin led’ ḃráṫair, agus ansan tar agus bronn do ṫaḃarṫas.
25[28]Réiḋtiġ le t’eascaraid go luaṫ, an ḟaid ataoí i n-aonḟeaċt leis sa tslíġ, le h-eagla go dtaḃarfaḋ an [ 12 ] t-eascara suas tu do’n ḃreiṫeaṁ, agus go dtaḃarfaḋ an breiṫeaṁ suas d’á ġiolla ṫu, agus go gcurfaí sa ċarcair ṫu. 26Go deiṁin adeirim leat, ní ṫiocfair amaċ as san go ndíolair an ḟeóirling ḋeirineaċ.
27Do ċualaḃair conus mar aduḃraḋ leis an muintir fadó: [29]Ná dein aḋaltranas. 28Aċ deirim-se liḃ, an t-é ḟéaċfaiḋ ar ṁnaoí le dúil sa droċ-ġníoṁ, go ḃfuil peacaḋ an aḋaltranais déanta ċeana aige léi i n-a ċroiḋe féin.
29D’á ḃríġ sin, má’s trúig ṗeacṫa ḋuit do ṡúil ḋeas, strac amaċ í agus caiṫ uait í; óir is fearra ḋuit ball de d’ḃallaiḃ do ċailleaṁaint ’ná do ċolann go léir a ċur go h-ifreann.[* 13] 30Agus ma’s trúig ṗeacṫa ḋuit do láṁ ḋeas, gearr anuas díot í agus caiṫ uait í; óir is fearra ḋuit ball ded’ ḃallaiḃ do ċailleaṁaint ’ná do ċorp go léir a ḋul go h-ifreann.
31Agus duḃraḋ, [30]An t-é a ċuirfiḋ uaiḋ a ḃean ṗósta, tugaḋ sé sgríḃinn a díbearṫa ḋi. 32Aċ deirim-se liḃ, aoinne a ċuirfiḋ uaiḋ a ḃean ṗósta, aċ mar ġeall ar aḋaltranas aṁáin, go gcuireann se i dtreó í ċun aḋaltranais a ḋéanaṁ, agus an t-é a ġlacfaiḋ mar ċéile an ḃean díbearṫa deineann sé aḋaltranas.
33Airís, do ċualaḃair conus mar a duḃraḋ leis an muintir fad ó. [31]Ná taḃair leaḃar éiṫiġ, agus an níḋ a ḋearḃuiġis cóṁlíon do’n Tiġearna é. 34Aċ deirim-se liḃ [32]gan dearḃú i n-aon ċor; gan dearḃú dar neaṁ, mar isé sin caṫaoir ríoga Dé;[* 14] 35Ná dar talaṁ, mar isé stól a ċos é; ná dar Ierúsalem, mar isí caṫair [ 13 ] an rí ṁóir í. 36Ná dearḃuiġ dar do ċeann féin mar ní’l ar do ċumas ruibe ann a ḋéanaṁ geal ná duḃ. 37[33]Aċ abraiḋ, Seaḋ, ’seaḋ; Ní h-eaḋ, ní h-eaḋ. An rud a ṫéiġeann ṫairis sin is ó’n olc é.
38Do ċualaḃair conus mar aduḃraḋ, [34]Súil ar ṡúil, agus fiacal ar ḟiacail. 39Aċ deirim-se liḃ-se gan cur i n-aġaiḋ uilc; aċ má ḃuaileann duine ṫú ar an leacain ndeis, iompuiġ an leaca eile ċuige, leis.[* 15] 40Agus má’s mian le duine an dlíġ ċur ort agus do ċasóg do ḃreiṫ leis sgaoil leis do ḃrat ’n-a teannta. 41Agus an t-é ċuirfiḋ ḟiaċaiḃ ort dul leis míle ’ṡlíġ do t’aiṁḋeóin, eiriġ ḋá ṁíle eile leis dod’ ḋeóin. 42An t-é a ḋ’iarrfaiḋ rud ort, taḃair dó é; agus má’s mian le duine iasaċt do lorg ort ná h-iompuiġ uaiḋ.
43Do ċualaḃair conus mar a duḃraḋ: [35]Bíoḋ gráḋ agat do d’ċaraid agus fuaṫ dod’naṁaid. 44Aċ deirim-se liḃ-se: Bíoḋ gráḋ agaiḃ d’ḃúr naṁdaiḃ; [36]deiniḋ maiṫ do’n ṁuintir a ṫugann fuaṫ ḋaoiḃ; agus [37]deiniḋ guiḋe ar son na muintire a ḋeineann cráḋ agus tromaiḋeaċt oraiḃ. 45Ionus go mbeaḋ siḃ i nḃúr macaiḃ ag ḃúr n-Aṫair atá ins na flaṫais, an t-é ċuireann a ġrian ag eiriġe ar ḋaoine, idir olc agus maiṫ, agus ċuireann an ḟearṫainn ag tuitim orṫa, idir ċeart agus ainċeart. 46Óir má ṫugann siḃ gráḋ do’n ṁuintir a ṫugann gráḋ ḋaoiḃ cad é an tuarasdal a ḃeiḋ agaiḃ? Ná deinid na puibliocánaiġ féin an méid sin?[* 16] 47Agus mura ndeiniḋ siḃ-se aċ beannú d’ḃúr [ 14 ] ndriṫáraċaiḃ cad í an ḃreis a ḋeineann siḃ? Ná deinid na págánaiġ féin an méid sin? 48Bíḋiḋ-se, d’á ḃríġ sin, fíor-ṁaiṫ, fé mar atá ḃúr n-Aṫair ins na flaṫais fíor-ṁaiṫ.
CAIBIDIOL VI.
An tseanmóin ar an gcnuc ar leanṁaint.
1Seaċnaiḋ agus ná deiniḋ ḃúr ḃfíoraontaċt-sa os cóṁair daoine, i dtreó go ḃfeicfí siḃ, nó ní ḃeiḋ tuarasdal le fáġail agaiḃ i láṫair ḃúr n-Aṫar atá ins na flaṫais.[* 17] 2D’á ḃríġ sin, nuair a ḃeiḋ déirc agat ’á ḋéanaṁ ná bíoḋ aḋarc d’á séideaḋ róṁat amaċ agat, mar a ḃíonn ag na feallairíḃ ins na sinagógaiḃ agus ar na sráidiḃ, i dtreó go dtaḃarfaḋ na daoine onóir dóiḃ. Go deiṁin adeirim liḃ, tá a dtuarasdal fáġalta acu. 3Nuair a ḋéanfair-se déirc, áṁṫaċ, ná bíoḋ a ḟios agat’ láiṁ ċlé cad a ḋeineann do láṁ ḋeas. 4Ionus go mbeaḋ do ḋéirc fé ċeilt, agus go dtaḃarfaḋ t’Aṫair, a ċíonn fé ċeilt, do ṫuarasdal duit.
5Agus nuair a ḋéanfaiḋ siḃ úrnuiġṫe, ná bíḋiḋ mar na feallairí gur maiṫ leó úrnuiġṫe ḋéanaṁ ’n-a seasaṁ ins na sinagógaiḃ agus ag cúinníḃ na sráideana, i dtreó go ḃfeiceaḋ daoine iad. Go deiṁin adeirim liḃ, tá a dtuarasdal fáġalta acu. 6Aċ nuair a ḋéanfair-se úrnuiġṫe, eiriġ isteaċ ad’ ṡeómra agus dún an dorus, agus cuir do ġuiḋe ċun t’Aṫar fé ċeilt, agus taḃarfaiḋ t’Aṫair, a ċíonn fé ċeilt, do ṫuarasdal duit. 7I nḃúr nguiḋe, áṁṫaċ, ná deiniḋ mórán cainte, mar a ḋeinid na págánaiġ; óir is dóiġ leó gur as méid a gcainte do h-éistfar leó. 8D’á ḃríġ sin ná bíḋiḋ-se mar iad; óir is eól d’ḃur n-Aṫair an níḋ is gáḋ ḋaoiḃ sar a ndeineann siḃ guiḋe ċuige. 9Seo, d’á ḃríġ sin, mar a ḋéanfaiḋ siḃ guiḋe:
[ 15 ] [38]Ár n-Aṫair atá ar neaṁ, go naoṁṫar t’ainim. 10Go dtagaiḋ do ríġeaċt. Go ndeintear do ṫoil ar an dtalaṁ mar a deintear ar neaṁ. 11Ár n-arán ró-ṡubstainteaṁail taḃair dúinn indiu.[* 18] 12Agus maiṫ ḋúinn ár gcionta, mar ṁaiṫimíd-ne do ċáċ a ċiontuiġeann i n-ár n-aġaiḋ. 13Agus ná leig sinn i gcaṫaíḃ; aċ saor sinn ó olc.[* 19] Amen.
14[39]Óir má ṁaiṫeann siḃ do ḋaoine a gcionta, maiṫfiḋ ḃúr n-Aṫair neaṁḋa ḋaoiḃ-se ḃúr bpeacaí. 15Aċ mura maiṫfiḋ siḃ-se a bpeacaí do ḋaoine, ní ṁaiṫfiḋ ḃúr n-Aṫair daoiḃ-se ḃúr bpeacaí.
16Agus nuair a ḃeiḋ siḃ ag déanaṁ trosgaiḋ ná bíḋiḋ gruamḋa ar nós na ḃfeallairí; óir doirċiġid siad a gceannaċa, i dtreó go saṁlóċaḋ na daoine iad a ḃeiṫ ag déanaṁ trosgaiḋ. Go deiṁin adeirim liḃ, tá a dtuarasdal fáġalta acu. 17Aċ tusa, nuair a ḋéanfair trosgaḋ, cuir oíle ar do ċeann agus niġ t’aġaiḋ, 18I dtreó ná feicfid daoine ṫú ḃeiṫ ag déanaṁ trosgaiḋ, aċ go ḃfeicfiḋ t’Aṫair ṫu, atá fé ċeilt; agus taḃarfaiḋ t’Aṫair, a ċíonn fé ċeilt, do ṫuarasdal duit.
19Ná cúṁdaiġiḋ stór daoiḃ fein ar an dtalaṁ so, mar a ndeinid na leóṁain agus an ṁeirg é ḋ’ídiú, agus mar a ndeinid na biṫeaṁnaiġ é ṫóċ agus é ġuid. 20Aċ deiniḋ stór do ċúṁdaċ daoiḃ féin ar neaṁ, an áit ná deinid na leóṁain é ḋ’ídiú agus ná deinid biṫeaṁnaiġ é ṫóċ ná é ḋ’ḟuadaċ. 21Óir, an áit ’n-a ḃfuil do stór is ann atá do ċroiḋe leis.
22Isí do ṡúil solus do ċuirp. Má ḃíonn do ṡúil glan beiḋ do ċorp go léir go solusṁar. 23Aċ má ḃíonn do ṡúil [40]go h-olc beiḋ do ċorp go léir gan solus. Agus má’s ionan agus doirċeaċt an solus atá ionat, cad é méid na doirċeaċta féin?
[ 16 ] 24Ní féidir d’aoinne rud a ḋéanaṁ ar ḋá ṁáiġistir: óir beiḋ fuaṫ aige do ṁáiġistir acu agus gráḋ do’n ṁáiġistir eile; nó cuirfiḋ sé suas le duine acu agus beiḋ droċ-ṁeas aige ar an nduine eile. Ní féidir daoiḃ Dia agus Mammon d’ḟriṫálaṁ.[* 20]
25D’á ḃríġ sin deirim liḃ, ná bíoḋ buairt oraiḃ i dtaoḃ ḃúr mbeaṫa, féaċaint cad d’íosfaiḋ siḃ; ná i dtaoḃ ḃúr gcuirp; féaċaint cad a ċuirfiḋ siḃ umaiḃ. Náċ mó le ráḋ an t-anam ’ná an biaḋ, agus an corp ’ná an t-éadaċ? 26Féaċaiḋ éanlaiṫe an aeir; ní ċuirid siad síol ná ní ḃainid siad fóġṁar, ná ní ḋeinid siad cnuasaċ i sgioból; Agus deineann ḃúr n-Aṫair neaṁḋa iad do ċoṫú. Náċ mó go mór le ráḋ siḃ-se ’ná iad san? 27Cé’cu agaib-se, ag maċtnaṁ dó air, d’ḟéadfaḋ aon ḃanláṁa aṁáin do ċur le n-a aoirde? 28Agus cad ċuige go mbíonn buaireaṁ i dtaoḃ éadaiġ oraiḃ? Breiṫniġiḋ bláṫana an ḃáin, conus mar ḟásaid siad; ní ḋeinid siad saoṫar ná sníoṁ. 29Deirim liḃ, áṁṫaċ, ná raiḃ Salomón féin i n-a ġradam go léir clúdaiṫe mar ċeann acu san. 30Má ċuireann Dia maise de’n tsórd san ar ḟéar an tailiṁ, atá ann indiu, agus a caiṫfar sa teine amáireaċ, náċ mó go mór a ḋéanfaiḋ sé ḋaoiḃ-se, a luċt an ċreidiṁ ṡuaraiġ? 31Ná bíḋiḋ ag déanaṁ buarṫa, d’á ḃríġ sin, ’ġá ráḋ, Cad d’íosfaimíd? ná, Cad d’ólfaimíd? ná, Cad a ċlúdóċaiḋ sinn? 32Óir, siniad na neiṫe go mbíd na geinte ’ġá lorg. Óir tá ’ḟios ag ḃúr n-Aṫair go ḃfuil gáḋ agaiḃ leis na neiṫiḃ sin go léir. 33Loirgiḋ ar dtúis, d’á ḃríġ sin, ríġeaċt Dé agus a ḟíoraontaċt, agus taḃarfar daoiḃ, leis, na neiṫe sin go léir. 34Ná bíoḋ buaireaṁ oraiḃ, dá ḃríġ sin, i dtaoḃ an lae amáiriġ; tá a ḃuaireaṁ féin i gcóir an lae amáiriġ. Ní beag do gaċ lá a ċuid uilc féin.
[ 17 ]
CAIBIDIOL VII.
An tríṁaḋ cuid de’n tseanmóin ar an gcnoc.
1Ná beiriḋ breiṫ, [41]ionus na béarfaí breiṫ oraiḃ. 2Mar is do réir na breiṫe a ṫaḃarfaiḋ siḃ a ṫaḃarfar breiṫ oraiḃ; agus an tóṁas le n-a dtóṁaisfiḋ síḃ, is leis a tóṁasfar ċúġaiḃ. 3Cad ċuige ḋuit an dúradán d’ḟeisgint i súil do ḃráṫar, agus ná feiceann tu an tsail atá ad’ ṡúil féin? 4Nó cad ċuige ḋuit a ráḋ led’ ḃráṫair: Leig dom an dúradán a ḃaint as do ṡúil; agus sin sail ad’ ṡúil féin? 5A ċluanaire, bain an tsail as do ṡúil féin ar dtúis, agus ansan ċífir conus an dúradán a ḃaint a’ súil do ḃráṫar.
6Ná tugaiḋ an níḋ naoṁṫa dos na madraíḃ[42]; agus na caiṫiḋ ḃúr bpéarlaí ċun na muc, le h-eagla go ngeóḃaidís do ċosaiḃ ionta, agus ansan go n-iompóċaidís oraiḃ agus go stracfaidís siḃ.
7Iarraiḋ, agus taḃarfar daoiḃ; loirgiḋ, agus ġeóḃaiḋ siḃ; buailiḋ, agus osgalófar daoiḃ. 8Óir gaċ aoinne a iarrann tugtar dó; agus gaċ aoinne a loirgeann ġeiḃeann sé, agus gaċ aoinne a ḃuaileann osgaltar dó. 9Nó [43]cé h-é an duine agaiḃ-se go n-iarrfaiḋ a ṁac arán air agus gur cloċ a ṫaḃarfaiḋ sé ḋó? 10Nó má iarrann sé iasg air a’ dtaḃarfaiḋ sé aṫair niṁe ḋó? 11Má’s eól, d’á ḃríġ sin, daoiḃ-se atá go h-olc, conus neiṫe fóġanta ṫaḃairt d’ḃúr gclainn, náċ dóiċíġe go mór go dtaḃarfaiḋ ḃúr n-Aṫair atá ins na flaṫais neiṫe fóġanta ḋaoiḃ-se aċ iad d’iarraiḋ air?
12[44]Gaċ níḋ, d’á ḃríġ sin, ba ṁaiṫ liḃ a ḋéanfaḋ daoine ḋaoiḃ-se deiniḋ-se ḋóiḃ-sin. Siné agaiḃ an dlíġ agus na fáiḋe.
13Téiġiḋ isteaċ an dorus cuṁang, óir is fairsing an dorus agus is leaṫan an bóṫar a ṡeólann ċun díṫe, [ 18 ] agus tá a lán a leanann é. 14Is ana-ċuṁang an dorus agus is ana-ċaol an bóṫar a ṡeólann ċun na beaṫa, agus ní mór a ġeiḃeann eólus air.
15Seaċanaiḋ na fáiḋe fallsa, a ṫagann ċúġaiḃ i gclúid na gcaoraċ agus gur faolċoin ċraosaċa laistiġ iad. 16Ó n-a dtorṫaíḃ iseaḋ ḋ’aiṫneóċaiḋ siḃ iad. An mbaintear caora fíneaṁna de ḋriseaċ nó fígí d’ḟeóċadánaiḃ? 17Mar sin tugann gaċ crann fóġanta toraḋ fóġanta uaiḋ, agus tugann an droċ-ċrann droċ-ṫoraḋ uaiḋ. 18Ní féidir do’n ċrann ḟóġanta droċ-ṫoraḋ ṫaḃairt ná do’n droċ-ċrann toraḋ fóġanta ṫaḃairt. 19Gaċ crann ná tugann toraḋ fóġanta, gearrfar é agus curfar sa teine é. 20D’á ḃríġ sin, as a dtorṫaíḃ iseaḋ ḋ’ aiṫneóċaiḋ siḃ iad.
21Ní h-é gaċ aoinne adeir liom-sa, a Ṫiġearna, a Ṫiġearna, do raġaiḋ isteaċ i ríġeaċt na ḃflaṫas; aċ an t-é a ḋéanfaiḋ toil m’Aṫar atá ins na flaṫais, siné a raġaiḋ isteaċ i ríġeaċt na ḃflaṫas. 22Déarfaid a lán daoine liom-sa an lá san; A Ṫiġearna, a Ṫiġearna, náċ ad’ ainim-se a ḋeineamair targaireaċt, agus náċ ad’ ainim-se a ḋeineamair na deaṁain do ċur amaċ, agus náċ ad’ ainim-se ḋeineamair mórán mírḃuiltí? 23Agus ansan adṁóċaiḋ mé ḋóiḃ: Níor ċuireas-sa aiṫne riaṁ oraiḃ; [45]Imṫiġiḋ uaim, a luċt an uilc a ḋéanaṁ.
24[46]Gaċ duine, d’á ḃríġ sin, a ċloiseann an ċaint seo adeirim-se agus do ḋeineann beart d’á réir, saṁlófar é le duine ciallṁar a ḋein a ṫiġ ar an gcaraig. 25Agus do ṫuit an ḟearṫainn, agus do ṫáinig na h-aiḃní, agus d’eiriġ an ġaoṫ, agus do ġluaiseadar i gcoinniḃ an tiġe sin; agus níor ṫuit sé; mar ḃí sé ’n-a ṡeasaṁ ar an gcaraig. 26Agus gaċ duine a ċloiseann na focail seo uaim-se agus ná deineann beart d’á réir, beiḋ sé ar nós an amadáin a ḋein a ṫiġ ar an ngainiṁ; 27Agus do ṫuit an ḟearṫainn, agus do ṫáinig na h-aiḃní, agus d’eiriġ an ġaoṫ, agus ġluaiseadar i gcoinniḃ an tiġe sin, agus do ṫuit sé; agus ba ṫiubaisteaċ é a ṫuitim.
[ 19 ] 28Agus do ṫárla nuair a ḃí an ċaint sin críoċnuiġṫe ag Íosa go raiḃ na daoine ag déanaṁ iongna d’á ṫeagasg. 29Óir do ḋein sé an teagasg mar a ḋéanfaḋ duine go raiḃ cóṁaċt aige, murar ḃ’ionan agus na Sgríḃneóirí agus na Fairisíniġ.
CAIBIDIOL VIII.
An loḃar d’á ġlanaḋ ag Críost; seirḃíseaċ an taoisiġ céad, ⁊ máṫair céile Ṗeadair, ⁊ a lán eile aige ’á leiġeas. An stoirm ar an ḃfaraige á ċiúnú aige. Na deaṁain dá gcur amaċ as an mbeirt a ḃí sealḃuiġṫe acu, ⁊ cead uaiḋ dos na deaṁnaiḃ dul isteaċ ins na mucaiḃ.
1Ansan nuair a ṫáinig sé anuas ó’n gcnoc do lean sluaiġte móra é. 2Agus féaċ, ṫáinig loḃar, agus do ṡléaċt sé ḋó agus duḃairt sé: A Ṫiġearna, tá ar do ċumas mé ġlanaḋ má’s áil leat. 3Agus do ṡín Íosa a láṁ agus ċuir sé air í, agus duḃairt sé; Is áil liom é: glantar ṫú. Agus do glanaḋ láiṫreaċ é ó n-a loḃra. 4Agus duḃairt Íosa leis: Féaċ, ná h-innis d’aoinne é; aċ imṫiġ agus [47]taisbeáin tu féin do’n tsagart, agus taḃair an ofráil a ḋ’órduiġ Maoís, mar fiaḋnaise ḋóiḃ-sin.
5Ansan nuair a ḃí sé tar éis dul isteaċ i gCaṗarnaum ṫáinig ċuige taoiseaċ céad, ’ġá ġuiḋe, 6Agus duḃairt sé: A Ṫiġearna, tá mo ḃuaċaill sa ḃaile ’n-a luiġe gan lúṫ a ġéag, agus tá pianta móra air. 7Agus duḃairt Íosa leis: Tiocfad-sa agus leiġisfead é. 8Agus duḃairt an taoiseaċ céad: A Ṫiġearna, ní fiú mise go dtiocfá fé m’ ḋíon; aċ abair an focal aṁáin agus beiḋ mo ḃuaċaill slán. 9Mar is duine mise atá fé smaċt, agus tá saiġdiúirí fúm; agus deirim leis an ḃfear so, Imṫiġ, agus imṫiġeann sé; agus le fear eile, Tar, agus tagann sé, agus le m’ ṡeirḃíseaċ, Dein so; agus deineann sé é. 10Agus nuair airiġ Íosa san do ḋein sé iongna ḋé; agus dúḃairt se leis an muíntir a ḃí ’ġá leanṁaint: Go deiṁin adeirim liḃ, ní ḃfuaras a leiṫéid sin de ċreideaṁ i n-Israél. 11Agus deirim [ 20 ] liḃ go dtiocfaiḋ a lán daoine ó’n ndoṁan toir agus ó’n ndoṁan tiar, agus go luiġfid siad i ḃfoċair Ábrahaim agus Isaaic agus Iácóib, 12Agus caiṫfar clann na ríġeaċta amaċ sa dorċadas atá amuiġ, mar a mbeiḋ gol agus díosgán fiacal. 13Agus duḃairt Íosa leis an dtaoiseaċ céad: Imṫiġ ort, agus fé mar a ċreidis deintear duit. Agus ṫáinig a ṡláinte do’n ḃuaċaill an uair sin.
14Agus nuair a ṫáinig Íosa isteaċ i dtiġ Ṗeadair ċonaic sé máṫair a ċéile ’n-a luiġe agus éagcruas uirṫi; 15Agus do rug sé ar láiṁ uirṫi, agus d’imṫiġ an t-éagcruas di, agus d’eiriġ sí, agus ḋein sí frioṫálaṁ orṫa.
16Ansan, nuair a ṫáinig an tráṫnóna, ṫugadar ag triall air a lán daoine go raiḃ deaṁain ionta; agus ḃí sé ag díbirt na ndeaṁan le n-a ḟocal, agus ag leiġeas na ndaoine a ḃí as a sláinte; 17Ionus go ḃfíorfaí an ċaint a duḃairt Isáias Fáiḋ, mar a nduḃairt sé: [48]Do ġlac sé ċuige féin ár n-easláintí agus d’ḟuiling sé ár ngalara.
18Agus nuair a ċonaic Íosa na sluaiġte móra ’n-a ṫímpal, d’órduiġ sé dul ṫar uisge. 19Agus ṫáinig fear sgríḃinne ċuige agus duḃairt sé leis: A Ṁáiġistir, leanfad ṫú pé áit ’n-a ngeóḃair. 20Agus deir Íosa leis: Táid pluaiseana ag na sionaċaiḃ agus neadaċa ag éanlaiṫiḃ an aéir, agus ní’l ag Mac an Duine áit ar a leigfeaḋ sé a ċeann. 21Duḃairt deisgiobul eile leis, A Ṫiġearna, leig dom dul ar dtúis agus m’aṫair d’aḋlacaḋ. 22Duḃairt Íosa leis, áṁṫaċ: Lean mise, agus leig dos na mairḃ a mairḃ d’aḋlacaḋ.
23Agus nuair a ċuaiḋ sé ar bórd na luinge bige, do lean a ḋeisgiobuil é. 24Agus féaċ, d’eiriġ suaṫaḋ mór sa ḃfaraige, i dtreó go raiḃ an long d’á múċaḋ leis na tonnaiḃ. 25Aċ ḃí seisean ’n-a ċodla. Agus ṫáinig a ḋeisgiobuil ċuige agus ḋúisiġeadar é. A Ṫiġearna, ar siad, saor sinn; tá an bás againn. 26Agus duḃairt Íosa leó: Cad is eagal daoiḃ, a ḋaoine gan puinn creidiṁ? Ansan d’eiriġ sé agus duḃairt sé leis an ngaoiṫ agus leis an ḃfaraige [ 21 ] fanṁaint socair, agus ṫáinig ciúnas mór. 27De sin do ġlac iongnaḋ na daoine agus duḃradar: Cad é mar duine é seo go ḃfuil gaoṫ agus faraige úṁal dó?
28Agus nuair a ċuadar treasna an uisge, isteaċ i dtír na [49]nGerasénaċ, do ḃuail uime beirt go raiḃ deaṁain ionta, agus iad ag teaċt amaċ as na h-uaġnaiḃ agus iad ana-ṁillteaċ, i dtreó nár ḃ’ḟéidir d’aoinne gaḃáil an tslíġ sin acu. 29Agus féaċ, do liúġadar agus duḃradar: Cad é sin dúinne ṫusa, a Íosa, a Ṁic Dé? Ar ṫáinís anso roiṁ an aimsir ċun pionóis a ċur orainn? 30Ḃí tréad mór muc ar fosaiḋeaċt i ngar dóiḃ. 31Agus d’iarr na deaṁain aċainiġe air: Má ċuireann tú as so sinn, ar siad, cuir ins na mucaiḃ sinn. 32Agus duḃairt sé leó: Imṫiġiḋ. Agus d’imṫiġeadar isteaċ ins na mucaiḃ, agus féaċ, do riṫ an tréad muc ar buile le fánaiḋ isteaċ sa ḃfaraige, agus do báṫaḋ iad. 33Agus do riṫ na h-aoḋairí; agus ṫánadar isteaċ sa ċaṫair, agus d’innseadar gaċ níḋ, agus i dtaoḃ na beirte go raiḃ na deaṁain ionta. 34Agus féaċ, do ġluais muintir na caṫaraċ go léir amaċ i gcoinniḃ Íosa; agus nuair a ċonacadar é d’iarradar air imṫeaċt as a dtír.
CAIBIDIOL IX.
Duine gan lúṫ a ġéag dá leiġeas ag Críost. Maitiú d’á ġlaoḋaċ ċuige. An galar fola dá leiġeas. Inġean Iaíruis á tógaint ón mbás aige. Raḋarc á ṫaḃairt aige do ḃeirt dall. Agus duine balḃ, go raiḃ deaṁan ann, d’á leiġeas aige.
1Agus ċuaiḋ sé ar bórd na luinge bige, agus ṫáinig sé ṫar uisge iseaċ ’n-a ċaṫair féin. 2Agus féaċ, do ṫugadar ag triall air, sínte ar ṫoċt, fear a ḃí gan lúṫ. 3Agus nuair a ċonaic Íosa an creideaṁ a ḃí acu duḃairt sé leis an ḃfear gan lúṫ: Glac misneaċ, a ṁic, táid do ṗeacaí maiṫte ḋuit. Agus féaċ, duḃairt cuid des na sgríḃneóiríḃ, ’n-a n-aigne féin: Tá diaṁaslaḋ ag an ḃfear so d’á ḋéanaṁ. 4Agus ó ċonaic Íosa na smuínte a ḃí acu, duḃairt sé: Cad [ 22 ] ċuige ḋaoiḃ na droċ-smuínte ḃeiṫ i nḃúr gcroiḋṫiḃ agaiḃ? 5Cé ’cu is usa a ráḋ, Tá do ṗeacaí maiṫte ḋuit; nó a ráḋ, Eiriġ agus siúḃluiġ? 6Aċ ionus go mbeaḋ ḟios agaiḃ go ḃfuil ag Mac an Duine cóṁaċt ar an dtalaṁ so ċun peacaí a ṁaiṫeaṁ (duḃairt sé leis an ḃfear a ḃí gan lúṫ) Eiriġ-se, agus tóg suas do leabaiḋ, agus imṫiġ ċun do ṫiġe féin. 7Agus d’eiriġ sé, agus d’imṫiġ sé ċun a ṫiġe féin. 8Agus ṫáinig eagla ar an sluaġ nuair a ċonacadar an níḋ sin, agus do ṁoladar Dia a ṫug a leiṫéid sin de ċóṁaċt do ḋaoiniḃ.
9[50]Agus nuair a ḋ’imṫiġ Íosa ó’n áit sin ċonaic sé duine dár ḃ’ainim Maitiú ’n-a ṡuiḋe i n-áit an ċustuim, agus duḃairt sé leis: Lean mise. Agus d’eiriġ sé agus do lean sé é.
10Agus do ṫárla, agus é ag suiḋe ċun bíḋ sa tiġ, go dtáinig a lán puibliocánaċ agus a lán peacaċ agus gur ṡuiḋeadar i ḃfoċair Íosa agus a ḋeisgiobul. 11Nuair a ċonaic na Fairisíniġ an níḋ sin duḃradar le na ḋeisgiobuil: Cad ċuige go n-iṫeann ḃúr máiġistir bia i ḃfoċair na bpuibliocánaċ agus na bpeacaċ? 12Aċ d’airiġ Íosa an focal, agus duḃairt sé: Ní h-ag daoine slána atá gáḋ le liaiġ aċ ag daoine breóite. 13Imṫiġiḋ agus foġlumuiġiḋ a ḃríġ siúd: [51]Trócaire is toil liom, agus ní h-íḋbirt. Óir ní ċun na ḃfíoraon do ġlaoḋaċ a ṫánag, aċ ċun na bpeacaċ do ġlaoḋaċ.
14Ansan do ṫáinig deisgiobuil le h-Eóin ag triall air, agus duḃradar: Cad ċuige go ndeinimíd-ne agus na Fairisíniġ trosgaḋ go minic agus ná deinid do ḋeisgiobuil-se trosgaḋ? 15Agus duḃairt Íosa leó: An féidir do ċlainn an Ċéile ḃeiṫ duairc an ḟaid atá an Céile ’n-a ḃfoċair? Aċ tiocfaiḋ an t-am i n-a dtógfar uaṫa an Céile, agus ansan déanfaid siad trosgaḋ.[* 21] 16Ní ċuireann aoinne preabán d’éadaċ nua [ 23 ] ar ṡeana-ḃalcais éadaiġ; óir baineann sé a lán féin as an mbalcais éadaiġ, agus bíonn an stracaḋ níosa ṁeasa. 17Ná ní curtar fíon nua i sean’-árṫaíḃ leaṫair; nó má deintear bristear na h-árṫaí agus doirtear an fíon, agus imṫiġid na h-árṫaí gan tairḃe. Aċ curtar an fíon nua i n-árṫaíḃ nua agus coimeádtar iad araon.
18An ḟaid a ḃí sé ag ráḋ na cainte sin leó, féaċ ṫáinig priúnsa áiriġṫe ċuige, agus do ṡléaċt sé ḋó, agus duḃairt sé: A Ṫiġearna, do fuair m’inġean bás anois; aċ tar agus cuir do láṁ uirṫi, agus beiḋ sí beó. 19Agus d’eiriġ Íosa agus do lean sé é, mar aon le n-a ḋeisgiobulaiḃ.
20Agus féaċ, ṫáinig lastiar dé bean a ḃí ag taḃairt a cod’ fola ar feaḋ ḋá ḃliain déag, agus ċuir sí a lám ar ḟaḃra a ḃrait. 21Mar, duḃairt sí ’n-a h-aigne féin, Mura ndeinead aċ baint le n-a ḃrat beiḋ mé slán. 22D’iompuiġ Íosa, áṁṫaċ, agus ċonaic sé í, agus duḃairt sé: Glac misneaċ, a ’ġnín ó; do ṡlánuiġ do ċreideaṁ ṫu. Agus ḃí an ḃean leiġiste ó’n uair sin amaċ.
23Agus nuair a ṫáinig Íosa ċun tiġe an ṗriúnsa, agus nuair a ċonaic sé na ceóltóirí agus [52]an tsluaġ ag déanaṁ foṫraim, 24Duḃairt sé leó: Druidiḋ siar; ní marḃ atá an cailín, aċ ’n-a codlaḋ. Agus ḃíodar ag fonaṁaid uime. 25Agus nuair a cuireaḋ na daoine amaċ, do ċuaiḋ sé isteaċ, agus do rug sé ar láiṁ uirṫi. Agus d’eiriġ an cailín. 26Agus do leaṫ an sgéal san ar fuid na tíre sin go léir.
27Agus nuair a ḃí Íosa ag imṫeaċt as an áit sin do lean beirt dall é agus iad ag liúiriġ, agus deiridís, Dein trócaire orainne a [53]Ṁic Dáiḃid. 28Agus nuair a ṫáinig sé ċun an tiġe ṫáinig na daill ċuige. Agus duḃairt Íosa leó: An gcreideann siḃ gur féidir dom an níḋ seo a ḋéanaṁ daoiḃ? Duḃradar leis: Creidimíd, a Ṫiġearna. 29Ansan do ċuir sé a láṁ ar a súiliḃ, agus duḃairt sé: Deintear liḃ do réir [ 24 ] ḃúr gcreidiṁ. 30Agus do h-osgalaḋ a súile, agus ṫug Íosa foláraṁ dóiḃ: Tugaiḋ aire, ar seisean, ná beiḋ a ḟios san ag aoinne. 31Aċ nuair a ċuadar-san amaċ, do leaṫadar a ċlú ar fuid na tíre sin go léir.
32Agus tar éis dul amaċ dóiḃ, do tugaḋ ċuige duine a ḃí balḃ, agus ḃí deaṁan ann. 33Agus nuair a cuireaḋ amaċ an deaṁan do laḃair an duine balḃ; agus ḃí iongna ar na daoine, agus deiridís: Ní feacaṫas a leiṫéid sin riaṁ i n-Israél. 34Aċ deireaḋ na Fairisíniġ: Is le cóṁaċt rí na ndeaṁan a ċuireann sé amaċ na deaṁain.
35Agus do ġluais Íosa mór-ṫímpal, ins na caṫraċaiḃ agus ins na bailtiḃ, ag teagasg ins na sinagógaiḃ, agus ag craoḃsgaoileaḋ soisgéil na ríġeaċta, agus ag leiġeas gaċ galair agus gaċ breóiteaċta. 36Agus ċonaic sé na sluaiġte daoine agus ṫáinig truaġ aige ḋóiḃ, mar go raḃadar go mí-áḋḃaraċ, caiṫte mar ḃeaḋ caoire gan aoḋaire. 37Ansan duḃairt sé le n-a ḋeisgiobulaiḃ: Tá an fóġṁar mór aċ tá an luċt oibre suaraċ. 38Iarraiḋ, d’á ḃríġ sin, ar an dTiġearna gur leis an fóġṁar, luċt oibre do ċur ag baint an ḟóġṁair dó.
CAIBIDIOL X.
An dá Asbol déag dá gcur amaċ ag Críost agus cóṁaċt acu ċun mírḃúiltí ḋéanaṁ. Teagasg aige á ṫaḃairt dóiḃ.
1Agus do ġlaoiḋ sé ċuige a ḋáréag deisgiobul, agus ṫug sé ḋóiḃ cóṁaċt ar na h-annspridíḃ, ċun iad do ċur amaċ, agus ċun gaċ galair agus breóiteaċta do leiġeas. 2Agus sidiad ainimneaċa an dáréag aspol: Símón an ċéad duine, agus Peadar a tugtar air; agus Aindrias a ḋriṫáir. 3Séamus mac Sebedé, agus Eóin a ḋriṫáir, Pilib agus Parṫolán, Tomás, agus Maitiú an puibliocánaċ, Séamus mac Alṗéis, agus Taddeus, 4Símón ó Ċanaan, agus Iudás [54]Iscariót, an fear a ḋíol é. [ 25 ] 5Ċuir Íosa uaiḋ an dáréag san, agus ṫug sé órdú ḋóiḃ mar seo: Ná h-imṫiġiḋ i slíġ na ngeinte agus na téiġiḋ isteaċ i gcaṫaraċaiḃ na Samaritánaċ; 6Ac téiġiḋ [55]fé ḋéin na gcaoraċ de ṫeiġleaċ Israéil atá imṫiġṫe amú’. 7Imṫíġiḋ, agus deiniḋ craoḃsgaoileaḋ, agus abraiḋ, Tá ríġeaċt na ḃflaṫas tagaiṫe i n-aċmaireaċt. 8Leiġsiḋ daoine breóite; tógaiḋ na mairḃ ó’n mbás; glanaiḋ na loḃair; cuiriḋ amaċ na deaṁain. Is i n-aisge do fuaraḃair; tugaiḋ uaiḃ i n-aisge.
9Ná bíoḋ ór ná airgead ná saiḋḃreas i dtaisge agaiḃ i nḃúr gcrios. 10Ná bíoḋ mála ċun lóin ḃóṫair agaiḃ, ná ḋá ċasóig, ná bróga, ná cleiṫ; óir is fiú an fear oibre é ċoṫú. 11Agus pé caṫair nó dún n-a raġaiḋ siḃ isteaċ ann, fiafraíġiḋ cé is creideaṁnaċ ann, agus fanaiḋ ansan go dtí go mbeiḋ siḃ ag imṫeaċt. 12Agus nuair a ḃeiḋ siḃ ag dul isteaċ i dtiġ, beannuiġiḋ do’n tiġ sin agus abraiḋ; Síoṫċáin do’n tiġ seo. 13Agus má’s fiú an tiġ sin é, tiocfiḋ ḃúr síoṫċáin air; mura fiú, áṁ, fillfiḋ ḃúr síoṫċáin oraiḃ féin. 14Agus pé duine ná glacfaiḋ siḃ agus ná h-éistfiḋ le nḃúr mbréiṫriḃ, téiġiḋ amaċ as an dtiġ sin, nó as an gcaṫair sin, agus caiṫiḋ an ceó d’ḃúr gcosaiḃ ann. 15Go deiṁin adeirim liḃ, is saoire a ḃeiḋ an sgéal ag tír Ṡodom nó ag tír Ġomorra lá an ḃreiṫeaṁantais ’ná ag an gcaṫair sin.
16Féaċ, táim ag ḃúr gcur amaċ ar nós caoraċ ameasg faolċon. Bíḋiḋ, d’á ḃríġ sin, ċóṁ glic leis na h-aiṫreaċaiḃ niṁe agus ċóṁ símplíḋe leis na colúraiḃ.[* 22] 17Aċ seaċnaiḃ siḃ féin ar na daoine. Óir, taḃarfid siad ar láiṁ siḃ, ins na cóṁairlíḃ agus sgiúrsálfaid siad siḃ i n-a sinagógaiḃ; 18Agus béarfaid siad i láṫair ríġṫe agus uaċtarán siḃ mar ġeall orm-sa [56]mar ḟiaḋnaise ḋóiḃ-sin agus dos na geintiḃ. 19Nuair a ṫaḃarfid siad ar láiṁ siḃ, áṁṫaċ, ná bíḋiḋ ag maċtnaṁ féaċaint cad’ déarfaiḋ siḃ, ná conus; óir taḃarfar daoiḃ an uair sin an níḋ a laḃarfaiḋ [ 26 ] siḃ. 20Óir ní siḃ-se do laḃrann aċ Spioraid ḃur n-Aṫar a laḃrann ionaiḃ. 21Agus taḃarfaiḋ an driṫáir a ḋriṫáir le cur ċun báis, agus an t-aṫair a ṁac; agus eireóċaid an ċlann i gcoinniḃ a n-aṫar agus a máṫar agus básóċaid siad iad. 22Agus beiḋ fuaṫ ag gaċ duine ḋaoiḃ-se mar ġeall ar m’ainim-se; Aċ an t-é ṡeasóċaiḋ amaċ go deire isé a slánófar. 23Aċ nuair a déanfar géar-leanṁaint oraiḃ sa ċaṫair sin, imṫiġiḋ go caṫair eile: Go deiṁin adeirim liḃ, ní ḃeiḋ caṫaraċa Israéil siúḃalta agaiḃ sar a dtiocfiḋ Mac an Duine.
24Ní’l an deisgiobul níos fearr ’ná a ṁáiġistir, agus ní’l an seirḃíseaċ níos fearr ná a ṫiġearna. 25Is leór do’n deisgiobuil ḃeiṫ mar a ṁáiġistir, agus do’n tseirḃíseaċ ḃeiṫ mar a ṫiġearna. Má ṫugadar Beelsebub ar ḟear an tiġe, náċ mó ’ná san a ṫaḃarfaid siad ar ṁuintir a ṫiġe é? 26Ná bíoḋ eagla agaiḃ rómpa d’á ḃríġ sin. Óir ní’l aon rud fé ċlúid ná noċtfar, agus ní’l rud i ḃfolaċ na h-aiṫneófar. 27An rud adeirim liḃ sa doirċeaċt abraiḋ sa tsolus é; agus an rud a ḋ’airiġeann siḃ [mar ċogar] sa ċluais deiniḋ é ċraoḃsgaoileaḋ ar ḃarraíḃ na dtiġṫe. 28Agus ná bíoḋ eagla agaiḃ roimis an muintir a ṁarḃuiġeann an corp, agus náċ féidir dóiḃ an t-anam a ṁarḃú; aċ bíoḋ eagla agaiḃ roimis an t-é gur féidir dó idir anam agus corp do ċur go h-ifreann. 29Ná díoltar ḋá ġealḃún ar ḟeóirling? Agus ní féidir do ġealḃún acu tuitim ċun tailiṁ gan ḃúr n-Aṫair. 30Ní’l ruibe d’ḃúr ngruaig ná fuil cóṁriġṫe. 31Ná bíoḋ eagla oraiḃ, d’á ḃríġ sin. Is mó le ráḋ siḃ-se ’ná mórán des na gealḃúnaiḃ. 32Gaċ duine, d’á ḃríġ sin, a ḋ’adṁóċaiḋ mise os cóṁair daoine, adṁóċad-sa eisean os cóṁair m’Aṫar atá ins na flaṫais. 33Aċ an t-é a ṡéanfaiḋ mise os cóṁair daoine, séanfad-sa eisean os cóṁair m’Aṫar atá ins na flaṫais.
34Ná measaiḋ gur ċun na síoṫċána ċur ar an dtalaṁ a ṫánag; ní ċun na síoṫċána ċur ann a ṫánag, aċ ċun an ċlaiḋiṁ a ċur ann. 35Óir do ṫánag ċun an duine ċur i n-earaid le n-a aṫair, agus ċun na h-inġine ċur i n-aġaiḋ a máṫar, agus ċun mná an ṁic do ċur i [ 27 ] n-aġaiḋ máṫar a céile.[* 23] 36[57]Agus naṁaid duine a luċt aontíġis féin. 37An t-é gur measa leis a aṫair nó a ṁáṫair ’ná mise, ní’l sé maiṫ a ḋóiṫin dom; agus an t-é gur measa leis a ṁac nó a inġean ’ná mé, ní’l sé maiṫ a ḋóiṫin dom. 38Agus an t-é ná glacfaiḋ a ċros agus mise do leanṁaint, ní’l sé maiṫ a ḋóiṫin dom. 39An t-é a ġeoḃaiḋ a anam féin caillfiḋ sé é; agus an t-é a ċaillfiḋ a anam féin ar mo ṡon-sa, ġeoḃaiḋ sé é. 40An t-é a ġlacann siḃ-se, glacann sé mise; agus an t-é a ġlacann mise, glacann sé an t-é a ċuir uaiḋ me.
41An t-é a ġlacann fáiḋ i n-ainim fáiḋe, ġeoḃaiḋ sé tuarasdal fáiḋe; agus an t-é a ġlacann fíoraon i n-ainim fíoraoin, ġeoḃaiḋ sé tuarasdal fíoraoin. 42[58]Agus an t-é a ṫaḃarfaiḋ le n-ól do ḋuine de’n ċuid is suaraíġe ḋíoḃ san fiú cupán uisge ḟuair, i n-ainim deisgiobuil, go deiṁin adeirim liḃ, ní ċaillfiḋ sé a luaċt saoṫair.
CAIBIDIOL XI.
A ḋeisgiobuil ag Eóin ḋá gcur ag triall ar Ċríost. Na Iúdaiġ ḋ’á gcáineaḋ ag Críost mar ġeall ar na creidfidís, agus na daoine d’á nglaoḋaċ ċuige a ṁoṫuigid ualaí troma ḃeiṫ orṫa.
1Agus do ṫárla, nuair a ḃí na h-órduiġṫe taḃarṫa ag Íosa d’á ḋáréag deisgiobul, gur imṫiġ sé as an áit sin ċun teagasg agus craoḃsgaoileaḋ ḋéanaṁ i n-a mbailtiḃ-sin.
2[59]Agus nuair a ḋ’airiġ Eóin, agus é gaḃṫa, oibreaċa Ċríost, ċuif sé beirt d’á ḋeisgiobulaiḃ féin ag triall air, agus duḃairt sé leis: 3An tusa an t-é atá le teaċt, nó an ḃfuil orainn feiṫeaṁ le duine eile? 4Agus duḃairt Íosa leó ’ġá ḃfreagraḋ: Imṫíġiḋ agus ínnsiḋ d’Eóin na neiṫe d’aireaḃair agus do ċonacaḃair; [ 28 ] 5 [60]Tá raḋarc ag daill; tá siúḃal ag bacaiġ; glantar na loḃair; tá éisteaċt ag daoine a ḃí boḋar; Eiriġid na mairḃ; Tá an Soisgéal d’á [61]ṫeagasg dos na boċtaiḃ. 6Agus is aoiḃinn do’n t-é ná glacfaiḋ sganall umam-sa.[* 24]
7Agus nuair a ḃí an ḃeirt imṫiġṫe do ċrom Íosa ar laḃairt leis na daoine i dtaoḃ Eóin: Cad a ḃí uaiḃ le feisgint nuair a ṫánaḃair amaċ sa ḃfásaċ? Slat d’a suaṫaḋ le gaoiṫ? 8Aċ cad a ḃí uaiḃ le feisgint nuair a ṫánaḃair amaċ? Fear i n-éadaiġiḃ míne? Féaċ, i dtiġṫiḃ na rí atá luċt an éadaiġ mín. 9Aċ cad a ḃí uaiḃ le feisgint nuair a ṫánaḃair amaċ? Fáiḋ, an eaḋ? Aċ deirim-sé liḃ gur duine é is mó ’ná fáiḋ. 10Óir is air seo atá sgríoḃṫa: [62]Féaċ, táim-se ag cur m’aingil róṁat amaċ ċun na slíġe d’ollaṁú róṁat. 11Go deiṁin adeirim liḃ, níor eiriġ, ar an rugaḋ ó ṁnáiḃ, duine ba ṁó ’ná Eóin Baiste; aċ an t-é is lúġa i ríġeaċt na ḃflaṫas is mó é ’ná eisean. 12Aċ ó aimsir Eóin Baiste go dtí anois tá éigean ’á déanaṁ ar ríġeaċt na ḃflaṫas, agus isiad luċt an éigin a ḃeireann leó é.[* 25] 13Óir targaireaċt iseaḋ ḋein na fáiḋe go léir agus an dlíġ, go dtí Eóin. 14Agus má’s áil liḃ a ġlacaḋ, isé[63] Elias é atá le teaċt.[* 26] 15An t-é ar a ḃfuil cluasa ċun éisteaċta, éisteaḋ sé.
16Aċ cé leis go saṁlóċad an tslioċt so? Is cosṁail iad le h-aos óg ’n-a suiḋe ar an maċa ag glaoḋaċ ar a gcomrádaiṫiḃ: 17Agus ’ġá ráḋ: Ḋeineamair ceól daoiḃ ar ṗíbiḃ, agus níor ḋeineaḃair rinnce; do ċaoineamair, agus níor ḋeineaḃair gol. 18Óir do ṫáinig Eóin gan iṫe gan ól, agus deirid siad: Tá deaṁan ann. 19Ṫáinig Mac an Duine ag iṫe agus ag ól, agus deirid siad: Féaċ, an duine craosaċ agus an [ 29 ] fear fíona d’ól, cara na bpuibliocánaċ agus na bpeacaċ. Agus ġeiḃeann an eagna a ceart ó n-a clainn féin.
20Ansan do ċrom sé ar ṁilleán do ċur ar na caṫraċaiḃ ionar h-oibriġeaḋ an ċuid ba ṁó d’á ċóṁaċtaiḃ, toisg nár ḋeineadar aiṫriġe: 21Mairg duit, a Ċorosain mairg duit, a Ḃetsáida! óir dá ndeintí i dTuíre agus i Sídón na fearta atá déanta ionaiḃ-se, is fadó a ḋéanfaidís aiṫriġe fé éadaċ ġarḃ agus fé luaiṫriġ. 22Aċ deirim liḃ, áṁṫaċ, Beiḋ an sgéal níos saoire lá an ḃreiṫeaṁantais ag Tuíre agus ag Sídón ’na agaiḃ-se. 23Agus tusa, a Ċaṗarnaum, an suas go flaṫas Dé a tógfar tú? Síos go h-ifreann iseaḋ a curfar ṫú; óir dá mba i Sodomaiḃ a déanfaí na fearta a ḋeineaḋ ionat-sa, b’ḟéidir go mbeaḋ an ċaṫair sin ann do dtí an lá so. 24Aċ deirim liḃ, áṁṫaċ, go mbeiḋ an sgéal níos saoire lá an ḃreiṫeaṁantais ag muintir Ṡodom ’ná agat-sa. 25Sa n-am san d’ḟreagair Íosa agus duḃairt: Adṁuiġim ad’ láṫair-se, a Aṫair, a Ṫiġearna neiṁe agus talṁan, mar gur ċeilis na neiṫe seo ar luċt eagna agus tuisgiona, agus gur noċtais iad do naoiḋeanaiḃ. 26Iseaḋ, a Aṫair; óir sin mar a ḃi taiṫneaṁaċ ad’ láṫair-se. 27Tá gaċ uile níḋ taḃarṫa dóṁ-sa ag m’Aṫair. Agus ní’l aiṫne ag aoinne ar an Mac aċ ag an Aṫair; ná ar an Aṫair aċ ag an Mac, agus ag an t-é gur toil leis an Mac a ḋ’foillsiú ḋó. 28Tagaiḋ go léir ag triall orm-sa, gaċ duine go ḃfuil cruaḋtan agus tromualaċ air, agus taḃarfad-sa faoireaṁ oraiḃ. 29Tógaiḋ mo ċuing-se oraiḃ, agus foġlumaiḋ uaim, óir táim ceannsa agus úṁal ó ċroiḋe; [64] agus ġeoḃaiḋ siḃ suaiṁneas d'ḃúr gcroiḋṫiḃ. 30[65]Óir is suairc mo ċuing-se agus is éadtrom m’ualaċ.
[ 30 ]
CAIBIDIOL XII.
Daille na ḃFairisíneaċ dá cáineaḋ ag Críost ⁊ iad á mbréagnú aige nuair a deirid siad gur le cóṁaċt Ṡátain a ḋeineann sé na mírḃuiltí.
1Sa n-am san do ġluais Íosa tré ġortaiḃ arḃair, lá na sabbóide; agus ḃí ocras ar a ḋeisgiobuil, agus ċromadar ar na diasaiḃ do staṫaḋ agus d’iṫe. 2Agus ċonaic na Fairisíniġ iad, agus duḃradar: Féaċ, táid do ḋeisgiobuil ag déanaṁ ruda naċ dleaġṫaċ a ḋéanaṁ lá na sabbóide. 3Aċ duḃairt seisean leó: An aṁlaiḋ nár léiġeaḃair[66] cad a ḋein Dáiḃid nuair a ḃí ocras air féin agus ar an muintir a ḃí i n-aonḟeaċt leis? 4Conus mar a ċuaiḋ sé isteaċ i dtiġ Dé agus d’iṫ sé na bulóga a ḃí curṫa i láṫair Dé, níḋ nár, ċeaduiġṫe ḋó a ḋ’iṫe, ná do’n ṁuintir a ḃí le n-a ċois, ná d’aoinne[67] aċ dos na sagairt aṁáin?[* 27] 5Nó an aṁlaiḋ nár léiġeaḃair sa dlíġ conus mar, a ḋeinid na sagairt sa teampall an tsabbóid do ḃriseaḋ agus ná ḋeinid siad peacaḋ? 6Aċ deirim-se liḃ go ḃfuil anso aon is mó ’ná an teampall. 7Aċ dá dtuigeaḋ siḃ cad é an níḋ, [68]Trócaire is áil liom, agus ní h-íḋbirt, ní ḋaorfaḋ siḃ ċoíḋċe na neaṁċiontaċa. 8Óir isé Tíġearna na sabbóide féin Mac an Duine.
9Ansan d’ḟág sé an áit sin, agus ṫáinig sé isteaċ i n-a sinagóig ċúċa. 10Agus féaċ, ḃí duine ann agus a láṁ gan tapaḋ. Agus d’ḟiafraiġeadar de, An dleaġṫaċ leiġeas a ḋéanaṁ sa tsabbóid? ionus go ḃféadfaidís rud a ċur ’n-a leiṫ. 11Agus duḃairt seisean leo: Cé h-é an duine agaiḃ-se, dá mbeaḋ aon ċaora aṁáin aige, agus go dtuitfeaḋ sí i bpoll lá sabbóide, na béarfaḋ uirṫi agus í ṫarang amaċ? 12Naċ mó le ráḋ go mór duine ’ná caora? D’á ḃríġ sin is dleaġṫaċ tairḃe déanaṁ sa tsabbóid. 13Ansan duḃairt sé leis an nduine: Sin amaċ do láṁ. Agus do ṡín; agus ḃí sí ċóṁ slán leis an láiṁ eile.
[ 31 ] 14D’imṫiġ na Fairisíniġ amaċ, áṁṫaċ, agus ċuadar i gcóṁairle ’n-a ċoinniḃ ċun a ṁairḃṫe. 15Aċ ḃí a ḟios san ag Íosa, agus d’imṫiġ sé as an áit sin; agus do lean mórán daoine é, agus do leiġis sé iad go léir. 16Agus d’órduiġ sé dóiḃ gan é ċur i n-iúil. 17Ionus go gcóṁlíonfaí an níḋ aduḃraḋ tré Isáias fáiḋ mar a ndeir sé: 18[69]Féaċ, mo ṡeirḃíseaċ, an t-é a ṫogas, an t-é is ionṁuin liom, an t-é ar a ḃfuil greann ó m’anam. Cuirfead mo spioraid air, agus fógróċaiḋ sé breiṫeaṁantas dos na geintiḃ. 19Ní ḋéanfaiḋ sé aiġneas, agus ní ḋéanfaiḋ sé collóid; agus ní cloisfar a guṫ ins na sráidiḃ. 20Ní ḃrisfiḋ sé an cuaile leóinte, agus ní ṁúċfaiḋ sé an líon go ḃfuil an deataċ as, go dtí go gcuirfiḋ sé amaċ breiteaṁantas ċun buaiḋte. 21Agus is as a ainim a ḃeiḋ a mainiġin ag na geintiḃ.
22Ansan do tugaḋ ċuige duine go raiḃ deaṁan ann, agus ḃí sé dall agus balḃ; agus do leiġis sé é, i dtreó go raiḃ raḋarc agus urlaḃra aige. 23Agus ṫáinig uaṫḃás ar na sluaiġtiḃ go léir, agus deiridís: An féidir gur b’é seo mac Dáiḃid? 24D’airiġ na Fairisíniġ an ċaint sin, agus duḃradar: Ní ċuireann sé seo na deaṁain amaċ aċ le cóṁaċt Ḃeelsebub, sí na ndeaṁan. 25Aċ do ċonaic Íosa a smuínte, agus duḃairt sé leó: Gaċ riġeaċt a ḃeiḋ deiġilte ’n-a ċoinniḃ féin déanfaiḋ fásaċ dé; agus gaċ caṫair, nó gaċ teiġleaċ, a ḃeiḋ deigilte i gcoinniḃ a ċéile, ní ṡeasóċaiḋ sé; 26Agus má ’sé Sátan a ċuireann amaċ Sátan, siné deigilte ’n-a ċoinniḃ féin é; agus d’á ḃríġ sin conus a ṡeasócaiḋ a ríġeaċt? 27Agus má’s le cóṁaċt Ḃeelsebub a ċuirim-se amaċ na deaṁain, cad leis go gcuirid [70]ḃúr gclann féin amaċ iad? Fágaim, d’á ḃríġ sin, fé ḃreiṫ ḃur gclainne féin siḃ. 28Aċ má’s le Spioraid Dé a ċuirim-se na deaṁain amaċ, siné ríġeaċt Dé tagaiṫe i nḃúr measg. 29Nó conus is féidir do ḋuine dul isteaċ i dtiġ an ḟir láidir agus a ṡeóide ḋ’ḟuadaċ, mura ndeiniḋ sé an fear láidir do ċeangal ar dtúis? Ansan sgartálfaiḋ sé a ṫiġ. 30An t-é ná fuil liom, tá sé am’ [ 32 ] aġaiḋ; agus an t-é ná cnuasaiġeann a’ ṫeannta, sgaipeann sé.
31Deirim liḃ, d’á ḃríġ sin: Maiṫfar do ḋaoine gaċ peacaḋ agus gaċ diaṁasla, aċ diaṁasla i n-aġaiḋ an Spioraid ní maiṫfar do ḋaoine é.[* 28] 32Agus an t-é a ḋéarfaiḋ focal i n-aġaiḋ Ṁic an Duine, maiṫfar dó é; aċ an t-é a ḋéarfaiḋ i n-aġaiḋ an Spioraid Naoiṁ é, ní maiṫfar dó é, ar an saoġal so ná ar an saoġal atá le teaċt.[* 29]
33Ḋeiniḋ an crann a ḃeiṫ go maiṫ agus a ṫoraḋ fóganta air; nó deiniḋ an crann go h-olc agus an toraḋ go h-olc air; óir is as a ṫoraḋ do h-aiṫniġtear an crann. 34A ṡlioċt na naiṫreaċ niṁe, conus is féidir daoíḃ-se neiṫe fóġanta do laḃairt agus siḃ go h-olc? óir is á líonṁaireaċt an ċroiḋe do laḃrann an béal. 35Tugann an fear fóġanta neiṫe fóġanta uaiḋ, amaċ a’ stór fóġanta; agus tugann an droċ-ḋuine droċ-neiṫe uaiḋ amaċ a’ droċ-stór. 36Agus deirim liḃ, an uile ḟocal díoṁaoin d’á laḃraid daoine, go dtaḃarfaid siad cúntas ann lá an ḃreiṫeaṁantais.[* 30] 37Óir is de ḃárr do ḃéiṫre féin a saorfar ṫu, agus is de ḃárr do ḃreiṫre féin a daorfar ṫu.
38Ansan d’ḟreagair cuid des na Sgríḃneóiríḃ agus des na Fairisíniġ agus duḃradar: A Ṁáiġistir, is [ 33 ] mian linn cóṁarṫa ḋ’ḟeisgint uait.[* 31] 39Agus d’ḟreagair sé iad: [71]Tá droċ-ṡlioċt aḋaltranaċ ag lorg cóṁarṫa; agus ní ṫabarfar de ċóṁarṫa ḋóiḃ aċ [72]cóṁarṫa Iónais an fáiḋ. 40Óir, fé mar a ḃí Iónas trí lá agus trí oiḋċe i mbolg an ṁíolṁóir, beiḋ Mac an Duine trí lá agus trí oiḋċe i gcroiḋe na talṁan.[* 32] 41[73]Eireóċaid muintir Nineḃe i mbreiṫeaṁantas i n-aġaiḋ an tsleaċta so, agus daorfaid siad iad; óir do ḋeineadar-san aiṫriġe nuair a ṫeagaisg Iónas iad. Agus féaċ duine is mó ’ná Iónas anso. 42Eireóċaiḋ ban-ríġin na tíre ṫeas i mbreiṫeaṁantas i n-aġaiḋ an tsleaċta so, agus daorfaiḋ sí iad; [74]óir do ṫáinig sí ó imeall an tsaoġail ċun éisteaċ le h-eagna Ṡalomóin. Agus féaċ duine is mó ’ná Salomón anso.
43Agus nuair a ṫéiġeann an spioraid neamġlan amaċ as an nduine, siúḃlann sé tré áiteana feóċta ag lorg suaiṁnis, agus ní ḟaġann sé é. 44Agus deir sé, Raġad tar n-ais ċun mo ṫiġe féin as a dtánag amaċ. Agus tagann sé agus ġeiḃeann sé an tiġ folaṁ agus é sguabṫa, glan, órnáideaċ. 45Ansan imṫiġeann sé, agus tugann sé leis seaċt spioraidí eile is measa ’ná é féin, agus téiġid siad isteaċ, agus cóṁnuiġid siad sa tiġ sin. Agus is measa an cor atá ar an nduine sin sa deire ’ná mar a ḃí ar dtúis air. Sin mar a ḃeiḋ an sgéal ag an slioċt so atá ċóṁ fíor-olc.
46An ḟaiḋ a ḃí sé ag caint leis an bpobul, ṫáinig a ṁáṫair agus a [75]ḃráiṫre amuiġ agus iad a d’iarraiḋ laḃairt leis. 47Agus duḃairt duine leis, Féaċ, tá do ṁáṫair agus do ḃráiṫre amuiġ, agus iad a d’iarraiḋ laḃarṫa leat. 48Aċ d’ḟreagair seisean agus duḃairt: Cia h-í mo ṁáṫair, agus cé h-iad mo ḃráiṫre?[* 33] 49Agus [ 34 ] do ṡín sé a láṁ ċun a ḋeisgiobul agus duḃairt sé: Féaċ, siniad mo ṁáṫair-se agus mo ḃráiṫre. 50Óir pé duine a ḋéanfaiḋ toil m’Aṫar-sa atá ins na flaṫais, siné is bráṫair agus siúr agus máṫair agam-sa.
CAIBIDIOL XIII.
Parabal ċuradóra an ċogail, agus parabal an tsíl-ṁustáird, ⁊rl.
1Sa lá san ċuaiḋ Íosa amaċ as an dtiġ, agus ḃí sé n-a ṡuiḋe ar bruaċ na faraige. 2Agus do ċruinniġ sluaiġte móra, i dtreó go ndeaġaiḋ sé ar bórd na luinge bige agus gur ṡuiḋ sé ínti, agus gur ṡeasaiṁ an tsluaġ go léir ar an dtráiġ. 3Agus do ḋein sé a lán cainte leó i ḃfuirm soluídí, agus duḃairt sé: Féaċ, do ċuaiḋ síoladóir amaċ ag cur síl. 4Agus nuair a ḃí sé ag cur an tsíl do ṫuit [76]cuid acu i n-aice an ḃóṫair; agus ṫáinig éanlaiṫe an aeir agus d’iṫeadar iad. 5Agus do ṫuit cuid eile acu i n-áit i n-a raiḃ cloċa agus iṫir ṡuaraċ; agus d’ḟásadar go luaṫ, toisg gan doiṁneas iṫreaċ a ḃeiṫ acu. 6Agus d’eiriġ an ġrian agus do ġoill an teas orṫa; agus toisg gan an ṗréaṁ a ḃeiṫ acu d’ḟeóċadar. 7Agus do ṫuit cuid eile acu ameasg na ṡeaċ; agus d’ḟás na sgeaċa agus ṁúċadar iad. 8Ṫuit cuid eile acu, áṁṫaċ, ar ṫalaṁ ḟóġanta; agus ṫugadar toraḋ, cuid acu fó ċéad, cuid acu fó ṫrí fiċid, cuid acu fó ṫríoċad. 9An t-é go ḃfuil cluasa air ċun éisteaċta, éisteaḋ sé.
10Agus ṫáinig na deisgiobuil ċuige agus duḃradar: Cad fá gur i soluídíḃ a laḃrann tú leó? 11Agus d’ḟreagair sé agus duḃairt: Mar do tugaḋ daoiḃ-se eólus do ċur ar rú nDiaṁraiḃ ríġeaċta na ḃflaṫas; do’n ċuid eile, áṁṫaċ, níor tugaḋ san. 12Óir an t-é go ḃfuil aige taḃarfar dó, agus beiḋ flúirse aige; agus an t-é ná fuil aige tógfar uaiḋ a ḃfuil aige. 13Laḃraim [ 35 ] leó i soluídíḃ mar tá raḋarc acu agus ní ḟeicid siad, agus tá éisteaċt acu agus ní ċloisid siad, ná ní ṫuigid siad. 14Agus cóṁlíontar ionta targaireaċt Isáiais, mar a ndeir sé: [77]Le cloisint cloisfiḋ siḃ agus ní tuigfiḋ siḃ, agus ag féaċaint ċífiḋ siḃ agus ní feicfiḋ siḃ. 15Óir tá croiḋe an ṗobuil seo tromaíḋe, agus le n-a gcluasaiḃ cloisid siad go boḋar, agus tá a súile dúnta acu; le h-eagla, luaṫ ná mall, go ḃfeicfidís le n-a súiliḃ, agus go gcloisfidís le n-a gcluasfaiḃ, agus go dtuigfidís i n-a gcroíḋe, agus go n-iompóċaidís agus go slánóċainn iad. 16Aċ is aoiḃinn d’ḃúr súiliḃ-se, óir ċíd; agus d’ḃúr gcluasaiḃ, óir cloisid. 17Óir go deiṁin adeirim liḃ gur ’mó fáiḋ agus fíoraon gur ṁian leó na neiṫe a d’ḟeisgint a ċíonn siḃ-se, agus ní ḟeacadar iad; agus na neiṫe do ċlos a ċloiseann siḃ-se agus níor ċloiseadar iad. 18Éistiḋ-se anois le soluíd an tsíoladóra.
19Gaċ duine a ċloiseann briaṫar na ríġeaċta agus ná tuigeann é, tagann an droċ-spioraid agus tógann sé an síol a cuireaḋ ’n-a ċroíḋe sin. Siné an síol a cuireaḋ i n-aice an bóṫair. 20An t-é a ġlac an síol mar a raiḃ na cloċa, siné an t-é a ċloiseann an briaṫar agus do ġlacann láiṫreaċ é le h-áṫas; 21Aċ ní’l an ṗréaṁ aige; ní leanann sé aċ tamall; agus nuair a ṫagann an trioblóid agus an ġéarleanṁaint mar ġeall ar an mbriaṫar, glacann sé sgannal. 22Agus an t-é a ġlac an síol ins na sgeaċaiḃ, siné an t-é a ċloiseann an briaṫar, agus go ndeineann cúram an tsaoġail seo agus meallaḋ saiḋḃris an briaṫar do ṁúċaḋ, agus bíonn sé gan toraḋ. 23Aċ an t-é a ġlac an síol isteaċ sa talaṁ fóġanta, siné an t-é a ċloiseann an briaṫar agus do ṫuigeann é, agus a ṫugann toraḋ uaiḋ, agus tugann sé cuid de’n toraḋ fó ċéad, agus cuid eile ḋe fó ṫrí fiċid, agus cuid eile ḋe fó ṫríoċad.
24Ṫug sé soluíd eile ḋóiḃ, agus duḃairt sé: Is cosṁail ríġeaċt na ḃlaṫas le duine a ċuir síol fóġanta ’n-a ċuid tailiṁ; 25Aċ nuair a ḃí na daoine ’n-a [ 36 ] gcodlaḋ ṫáinig an naṁaid agus do ċuir sé cogal i lár na cruiṫneaċtan, agus d’imṫiġ sé. 26Agus nuair a ḃí an geaṁar ag fás, agus an toraḋ ag teaċt, do ċonacṫas an cogal leis. 27Ansan ṫáinig na seirḃísiġ ċun fir an tiġe, agus duḃradar leis: A Ṫigearna, náċ síol fóġanta a ċuiris ad’ ċuid tailiṁ? Cá ḃfuair sé an cogaL mar sin? 28Agus duḃairt sé leó: Naṁaid a ḋein an níḋ sin. Agus duḃairt na seirḃísiġ leis: An toil leat sinn do ḋul agus an cogal a ḃaint? 29Agus duḃairt sé: Ní toil; le h-eagla, ag staṫaḋ an ċogail daoiḃ, go staṫfaḋ siḃ an ċruiṫneaċt leis. 30Leigtear dóiḃ araon fás go dtagaiḋ an fóġṁar, agus nuair a ṫiocfaiḋ an fóġṁar déarfad leis na buanaiḋṫiḃ: Bailiġiḋ an cogal ar dtúis, agus ceangalaiḋ é ’n-a ṗunanaiḃ le dóġaḋ, aċ deiniḋ an ċruiṫneaċt do ḃailiú isteaċ am’ sgioból.
31Agus ċuir sé soluíd eile os a gcóṁair, agus duḃairt sé: Is cosṁail ríġeaċt na ḃflaṫas le gráinne de ṡíol mustáird a ṫóg duine le cur ’n-a ġaraiḋe. 32Ní’l síol ar biṫ is lúġa ’ná é; aċ nuair ḟásann sé ní’l glasra ar biṫ is mó ’ná é, agus ḋeineann crann dé, i dtreó go dtagaid éanlaiṫe an aéir agus go neaduiġid siad ’n-a ġéagaiḃ.
33Do laḃair sé soluíd eile leó: Is cosṁail ríġeaċt na ḃflaṫas leis an ngiost a ġlac an ḃean agus a ċuir sí i ḃfolaċ i dtrí tóṁasaiḃ plúir, go dtí gur ġlac an plúr go léir an giost.
34Do laḃair Íosa na neiṫe seo go léir leis na daoine i ḃfuirm soluídí; agus níor laḃair sé leó aċ i soluídíḃ; 35Ionus go gcóṁlíonfaí an focal a laḃair an fáiḋ nuair aduḃairt sé: [78]Osgalóċad mo ḃéal i soluídíḃ; noċtfad neiṫe atá foluiġṫe ó ċruṫniú an doṁain.
36Ansan do ċuir sé ċun siuḃail an pobul, agus ṫáinig sé isteaċ sa tiġ, agus ṫáinig a deisgiobuil ċuige agus duḃradar: Míniġ dúinn soluíd an ċogail sa ġort. Agus d’ḟreagair sé agus duḃairt: 37Isé Mac an Duine a ċuireann an síol fóġanta. 38Agus isé an doṁan an gort. Agus clann na ríġeaċta, siniad an síol [ 37 ] fóġanta. Agus clann an uilc, siniad an cogal. 39Agus an naṁaid a ċuir an cogal, siné an diaḃal. [79]Agus isé deire an tsaoġail an fóġṁar; agus isiad na h-aingil na buanaiḋṫe. 40D’á ḃríġ sin, mar a bailiġtear an cogal agus a dóiġtear é sa teine, sin mar a ḃeiḋ i ndeire an tsaoġail. 41Cuirfiḋ Mac an Duine a aingil amaċ agus baileóċaid siad as a ríġeaċt gaċ sgannal agus luċt déanta an uilc. 42Agus cuirfid siad sa lasair ṫeine iad. Beiḋ sa n-áit sin gol agus díosgán fiacal. 43[80]Ansan beid na fíoraoin ag taiṫneaṁ ar nós na gréine i ríġeaċt a n-Aṫar. An t-é go ḃfuil cluasa air ċun éisteaċta, éisteaḋ sé.
44Is cosṁail ríġeaċt na ḃflaṫas le stór a ḃeaḋ i ḃfolaċ i bpáirc; agus an t-é a ġeiḃeann é coimeádann sé rún air, agus tré ṁéid a áṫais imṫiġeann sé agus díolann sé amaċ a ċuid go léir, agus ceannuiġeann sé an ṗáirc sin.
45Agus airís, is cosṁail ríġeaċt na ḃflaṫas le ceannaiḋe a ḃeaḋ ag lorg péarlaí fóġanta. 46Agus nuair a fuair sé aon ṗéarla aṁáin ana-luaċṁar, do ḋíol sé a raiḃ aige, agus do ċeannaiġ sé an péarla san. 47Airís, is cosṁail ríġeaċt na ḃflaṫas le líon a curfaí amaċ sa ḃfaraige, agus do ḃaileóċ’ an uile ṡaġas éisg; 48Agus nuair a ḃí sé lán, gur taraingeaḋ amaċ é, agus gur ṡuiḋ na daoine ar an dtráiġ, agus gur ṫógadar na h-iasga maiṫe i n-árṫaíḃ agus gur ċaiṫeadar amaċ na droċ-iasga. 49Sin mar a ḃeiḋ i ndeire an tsaoġail. Imṫéoċaid na h-aingil amaċ, agus deiġilfid siad na droċ-ḋaoine a’ lár na ḃfíoraon. 50Agus cuirfid siad sa lasair ṫeine iad. Beiḋ gol agus díosgán fiacaL sa n-áit sin.
51Ar ṫuigeaḃair na neiṫe sin go léir? Do tuigeamair, ar siad. 52Duḃairt sé leó: D’á ḃríġ sin, gaċ sgríḃneóir atá múinte i dtaoḃ ríġeaċta na ḃflaṫas, is cosṁail é le fear tiġe a ṫugann amaċ as a stór neiṫe nua agus sean-neiṫe.
53Agus do ṫarla, nuair a ḃí na solúidí sin críoċnuiġṫe ag Íosa, gur ḟág sé an áit sin. 54Agus ṫáinig sé [ 38 ] isteaċ ’n-a dúṫaiġ féin, agus ḃí sé ag múineaḋ na ndaoine ins na sinagógaiḃ, i dtreó go mbíoḋ iongnaḋ orṫa, agus go ndeiridís: Cá ḃfuair sé seo an eagna so, agus na cóṁaċta? 55Náċ é seo mac an ċeardaiḋe? Náċ ar a ṁáṫair a tugtar Muire, agus ar a ḃráiṫriḃ Séamus agus lóseṗ agus Símón agus Iúdás?[* 34] 56Agus ná fuil a ṡiúraċa go léir i n-ár measg? Agus cá ḃfuair sé sin na neiṫe seo go léir? 57Agus do ġlacadar sgannal d’á ḋruim. Duḃairt Íosa leó, áṁṫaċ: Ní’l fáiḋ gan onóir aċ ’n-a ḋútaiġ féin agus ’n-a ṫeaglaċ féin. 58Agus níor ḋein sé puínn mírbuiltí sa n-áit sin, mar ġeall ar ḋíṫċreideaṁ na ndaoine sin.
CAIBIDIOL XIV.
Eóin Baiste d’á ċur ċun báis ag Héród. Bia d’á ṫaḃairt ag Críost do ċúig ṁíle duine sa ḃfásaċ. É ag siuḃal ar an ḃfaraige, agus an uile ṡaġas luċt galair d’á leigeas aige, gan aċ iad do ḃaint le n-a ċuid éadaiġ.
1Sa n-am san do ċualaiḋ Héród, an tetrarc, cáil Íosa.[* 35] 2Agus duḃairt sé le n-a ṁuintir ṫiġe: Sidé Eóin Baiste; d’eíriġ sé ósna mairḃ, agus is uime sin atáid na mírḃuiltí d’á ndéanaṁ tríd.
3[81]Óir ḃí Héród tar éis Eóin do ġaḃáil agus do ċeangal agus do ċur i mbraiġdineas mar ġeall ar Heródias, bean a ḋriṫár. 4Mar duḃairt Eóin leis: Ní dleaġṫaċ duit í sin a ḃeiṫ agat. 5Agus ba ṁian leis é ċur ċun báis, aċ ḃí eagla na ndaoine air, óir do ṫuigeadar gur b’ḟáiḋ Eóin Baiste. 6Aċ lá beirṫe Héróid ḋein inġean Heródias rinnce ’n-a láṫair, rinnce a ṫaiṫn le Héród. 7Mar ġeall air sin do ḋearḃuiġ [ 39 ] sé go dtaḃarfaḋ sé ḋi pé rud d’iarfaḋ sí air. 8Duḃairt sise, óir do ċuir a máṫair suas ċuige í: Taḃair ḋom ar ṁéis ceann Eóin Baiste. 9Ṫáinig buairt ar an rí; aċ mar ġeall ar an ndearḃú, agus mar ġeall ar an gcuideaċtain a ḃí láiṫreaċ, d’órduiġ sé é taḃairt di. 10Agus ċur sé daoine uaiḋ agus ḃain sé an ceann d’Eóin sa ṗríosún. 11Agus tugaḋ a ċeann i láṫair, ar ṁéis; agus do tugaḋ do’n ċailín é, agus do rug sise ag triall ar amáṫair é. 12Agus ṫáinig a ḋeisgiobuil agus do rugadar leó a ċorp, agus d’aḋlacadar é; agus ṫánadar agus d’innseadar é d’Íosa.
13Agus nuair airiġ Íosa é, d’imṫiġ sé ó’n áit sin, i luing ḃig, isteaċ i ḃfásaċ uaigneaċ; agus nuair a ḋ’airiġ na daoine san, do leanadar é ’n-a gcuis as na caṫaraċaiḃ.
14Agus ṫáinig sé amaċ agus ċonaic sé an tsluaġ ṁór, agus ṫáinig truaġ aige ḋóiḃ, agus do leigis sé na daoine gan sláinte a ḃí orṫa. 15Agus nuair a ṫáinig an tráṫnóna ṫáinig a ḋeisgiobuil ċuige, agus duḃradar: Fásaċ iseaḋ an áit seo, agus tá an aimsir imṫiġṫe. Leig uait na daoine, go dtéiġid siad isteaċ ins na sráidiḃ agus go gceannaiġid siad bia ḋóiḃ féin. 16Agus duḃairt Íosa leo: Ní gáḋ ḋóiḃ imṫeaċt; Tugaiḋ-se rud le n-iṫe ḋóiḃ. 17Agus d’ḟreagradar é: [82]Ní’l anso againn aċ ċúig ḃulóga agus ḋá iasg. 18Agus duḃairt sé: Tugaiḋ ċúġam anso iad san. 19Agus duḃairt sé leis na daoine suiḋe ar an ḃféar; agus ṫóg sé na ċúig ḃulóga agus an dá iasg, agus d’ḟéaċ sé suas ċun neiṁe agus ḃeannuiġ sé iad, agus ḃris sé iad, agus ṫug sé dos na deisgiobuil iad, agus ṫugadar-san dos na sluaiġtiḃ iad; 20Agus d’iṫeadar go léir, agus ḃí a ndóiṫin acu. Agus do tógaḋ an fuiġleaċ, ḋá ċiseán déag lán d’arán ḃriste. 21Agus isé méid daoine a ḋ’iṫ bia ann, ċúig ṁíle fear, gan bac do ṁnáiḃ agus do ṁion-daoine.
22Agus láiṫreaċ ’n-a ḋiaiḋ san do ċuir Íosa ḋ’ḟiaċaiḃ ar a ḋeisgiobulaiḃ dul ar bórd na luinge bige agus [ 40 ] dul roimis féin go dtí an taoḃ ṫall de’n uisge, ċun go gcuirfeaḋ sé na daoine ċun siúḃail. 23Agus ċuir sé uaiḋ na daoine, agus [83]d’imṫiġ sé an cnoc suas i n-a aonar ċun úrnuiġṫe ḋéanaṁ. Agus ṫáinig an tráṫnóna, agus ḃí sé ann i n-a aonar. 24Ac ḃí an long ḃeag i lár na faraige d’á cáible ag na tonnaiḃ, mar ḃí an ġaoṫ ’n-a coinniḃ. 25Agus sa ċeaṫraṁaḋ faire de’n oiḋċe táinig sé ag triall orṫa agus é ag siúḃal ar an ḃfaraige. 26Agus nuair a ċonacadar é ag siúḃal ar an ḃfaraige, ṫáinig sgannra orṫa. Saṁail iseaḋ é, ar siad; agus ḃíodar ag sgreadaiġ le sgannra. 27Agus do laḃair Íosa leó láiṫreaċ: Glacaiḋ misneaċ, ar seisean: Is mise atá ann. Ná bíoḋ eagla oraiḃ. 28Agus d’ḟreagair Peadar: A Ṫigearna, ar seisean: má’s tusa atá ann, órduiġ dóṁ-sa teaċt ag triall ort ar ḃárr an uisge. 29Agus duḃairt seisean: Tar ċúġam. Agus ṫáinig Peadar anuas as an luing, agus ḃí sé ag siúḃal ar ḃárr uisge, ag teaċt ċun Íosa. 30Aċ ċonaic sé an ġaoṫ láidir agus ṫáinig eagal air; agus nuair a ṫusnuiġ sé ar ḋul fé uisge do liúiġ sé: A Ṫíġearna, ar seisean: saor mé. 31Agus do ṡín Íosa a láṁ, agus do rug sé láiṫreaċ air, agus duḃairt sé: Ó a ḟir gan puínn creidiṁ, cad ċuige ḋuit mearḃall a ṫeaċt ort? 32Agus nuair a ṫánadar ar an luing do stad an ġaoṫ. 33Agus ṫáinig na daoine a ḃí ar an luing agus d’aḋradar é, agus duḃradar, Is tú Mac Dé go fíor.
34Agus ċuadar treasna na faraige, agus ṫánadar isteaċ i dtír Genésaret. 35Agus nuair a ḋ’aiṫin muintir na h-áite sin é, ċuireadar teaċtairí tríd an ndúṫaiġ, agus ṫugadar ag triall air na daoine go léir a ḃí as a sláinte; 36Agus d’iarradar air leigint dóiḃ baint aṁáin le faḃra a ḃrait; agus an méid a ḃain, do slánuiġeaḋ iad. [ 41 ]
CAIBIDIOL XV.
Na Sgríḃneóirí d’á n-imḋeargaḋ ag Críost. Inġean na mná ó Ċanaan, agus a lán eile d’á leiġeas aige agus bia aige ’á ṫaḃairt do ċeiṫre ṁíle duine le seaċt mbológaiḃ.
1Ansan do ṫáinig Sgríḃneóirí agus Fairisíniġ ag triall air ó Ierúsalem, agus duḃradar: 2Cad ċuige go mbrisid do ḋeisgioḃuil-se nósa na sean? Óir ní níġid siad a láṁa nuair a ċaiṫid siad bia. 3Agus d’ḟreagair sé iad, agus duḃairt: Cad ċuige go mbriseann siḃ-se dlíġ Dé ar son ḃúr sean-nós? Óir deir Dia: [84]4Taḃair do t’ aṫair agus do d’ ṁáṫair onóir; agus, [85]An t-é déanfaiḋ easgaine ar a aṫair nó ar a ṁáṫair curtar ċun báis é. 5Deir siḃ-se, áṁṫaċ, Pé duine adeir le n-a aṫair nó le n-a ṁáṫair, Gaċ taḃarṫas d’á dtugaim-se uaim, [86]beiḋ a ṫairḃe agat-sa;[* 36] 6Agus ní onórfaiḋ sé a aṫair ná a ṁáṫair; agus tá aiṫne Dé curṫa agaiḃ ar neaṁníḋ ar son ḃur sean-nós. 7A ċluanaiḋṫe, is maiṫ a ṫargair Isáias i nḃúr dtaoḃ nuair aduḃairt sé: [87]8Onóraid na daoine seo mé le n-a mbéal, aċ is fada uaim atá a gcroiḋe. 9Agus is onóir gan bunús a ṫugaid siad dom, ag múineaḋ teagaisg agus aiṫeanta daoine.[* 37]
[ 42 ] 10Agus do ġlaoiḋ sé ċuige an pobul, agus duḃairt sé leó: Cloisiḋ agus tuigiḋ: 11Ní h-é an rud a ṫéiġeann isteaċ sa ḃéal a ṡailiġeann an duine, aċ an rud a ṫagann amaċ as an mbéal, siné a ṡailiġeann an duine.[* 38] 12Ansan do ṫáinig a ḋeisgiobuil ċuige, agus duḃradar leis. An eol duit go ḃfuil sgannal glacaiṫe ag na Fairisíniġ ó airiġeadar an focal san? 13Aċ d'ḟreagair seisean: Gaċ curadóireaċt nár ċuir m'Aṫair neaṁḋa-sa, stracfar as a ṗréacaiḃ é. 14Sgaoiliḋ leó san; giollaí dalla ag dallaiḃ iseaḋ iad; agus má ḋeineann dall giollaċt ar ḋall, tuitfid said araon sa díg. 15Agus d'ḟreagair Peadar agus duḃairt: Mínig dúinn an tsoluíd úd. 16Agus duḃairt seisean: Agus an ḃfuil siḃ-se féin gan tuisgint fós? 17Ná tuigeann siḃ, gaċ níḋ a ṫéiġeann isteaċ sa ḃéal, go dtéiġeann sé síos sa ḃolg, agus go n-imṫiġeann sé sa ḃfiailteaċ? 18Aċ na neiṫe a ṫagann as an mbéal, is ó'n gcroiḋe a ṫagaid siad; agus isiad a ṡailiġeann an duine. 19Óir is amaċ as an gcroiḋe a ṫagaid droċ-smuínte, dún-ṁarḃaḋ, aḋaltranas, striapaċas, gadaiḋeaċt, leaḃair éiṫiġ, diaṁasla; 20Siniad a ṡailiġeann an duine; Agus ní bia a ḋ'iṫe gan láṁa do níġe a ṡailiġeann an duine.
[ 43 ] 21Agus d'imṫiġ Íosa as an áit sim, agus ċuaiḋ sé go críoċaiḃ Tuíre agus Sídóin. 22Agus féaċ, ṫáinig bean ó Ċanaan amaċ as na críoċaiḃ sin, agus do ġlaoiḋ sí: A Ṫiġearna, a Ṁic Dáiḃid, fóir orm! ar sisi; Tá m'inġean d'á ciapaḋ go cruaiḋ ag deaṁan. 23Agus níor ṫug sé aon ḟreagra uirṫi. Agus ṫáinig a ḋeisgiobuil ċuige, agus d'iarradar air í leigint ċun siúḃail. Leig ċun siúḃail í, ar siad; tá sí ag glaoḋaċ i n-ár ndiaiḋ. 24Ansan duḃairt sé léi: Níor cuireaḋ mé aċ ċun na gcaoraċ a cailleaḋ ó teaġlaċ Israéil. 25Aċ do ṫáinig sisi agus do ṡléaċt sí ḋó, agus, Fóir orm, a Ṫiġearna, ar sisi. 26Agus d’ḟreagair sé: Ní maiṫ an rud bia na leanḃ a ṫaḃairt dos na coileánaiḃ. 27Aċ, a Ṫiġearna, ar sisi, iṫid na coileáin an brúscar a ṫuiteann ó ḃórd a dtiġearnaí. 28Ansan d'ḟreagair Íosa agus duḃairt sé léi: A ḃean, is mór é do ċreideaṁ. Deintear duit mar is mian leat. Agus do slánuiġeaḋ a h-inġean ó'n uair sin.
29Agus d'imṫiġ Íosa ó'n áit, agus ṫáinig sé go bpuaċ mara Ġaililí; agus ċuaiḋ sé suas ar ċnoc, agus ṡuiḋ sé ann. 30Agus ṫáinig sluaiġte móra ċuige, agus daoine balḃa acu, agus daill, agus bacaiġ, agus daoine leicṫe, agus mórán eile; agus ċaiṫeadar agá ċosaiḃ iad, [88]agus do leiġis sé iad; 31I dtreó go raiḃ iongnaḋ ar na sluaiġte nuair a ċonacadar na daoine a ḃí balḃ ag caint, agus na daoine a ḃí bacaċ ag siúḃal, agus raḋarc ag na dallaiḃ; agus do ṁoladar Dia Israéil.
32Anfan do ġlaoiḋ Íosa ċuige a ḋeisgiobuil agus duḃairt sé: Tá truaġ agam do'n tsluaġ, óir táid siad tar éis fanṁaint trí lá am' ḟoċair agus ní'l aon níḋ le n-iṫe acu; agus ní maiṫ liom iad do ċur uaim 'n-a dtrosgaḋ, le h-eagla go dtuitfidís ar an slíġ. 33Agus duḃairt a ḋeisgiobuil leis: Aċ cá ḃfaiġmíd-ne, i ḃfásaċ, oiread aráin agus ṡásóċaiḋ a leiṫéid de ṡluaġ? 34Agus duḃairt Íosa leó: An 'mó bulóg agaiḃ? Agus duḃradar-san, Seaċt mbulóga, agus raint d' iasgaiḃ beaga. 35Agus d'órduiġ sé do'n tsluaġ suiḋe ar an dtalaṁ. 36Agus ṫóg sé na seaċt [ 44 ] mbulóga agus na h-iasga, agus ġaiḃ sé buiḋeaċas, agus do ḃris sé iad, agus ṫug sé dos na deisgiobuil iad, agus ṫugadar-san do'n tsluaġ iad. 37Agus d'iṫeadar go léir, agus ḃí a ndóiṫin acu; Agus an bia briste do fágaḋ, do ṫógadar é i seaċt gciseánaiḃ lána. 38Agus isé méid daoine a ċaiṫ bia ann ná ċeiṫre ṁíle duine, lasmuiġ de ṁiondaoiniḃ agus de ṁnáiḃ.
39Ansan do ċuir sé uaiḋ an tsluaġ, agus ċuaiḋ sé ar bórd na luinge bige, agus ṫáinig sé i gcríoċaiḃ [89]Magedan.
CAIBIDIOL XVI.
Críost ġá ḋiúltú cóṁarṫa ó neaṁ a ṫaisḃeáint dos na Fairisíniġ. Adṁáil Ṗeadair agus a ṫoraḋ ḋó; a imḋeargaḋ mar ġeall ar ċur i n-aġaiḋ páise Ċríost. Ní foláir do ċualaċt Ċríost uile iad féin do ṡéanaḋ.
1Ansan do ṫáinig ċuige na Fairisíniġ agus na Sadducíniġ ċun triail a ḃaint as; agus d'iarradar air cóṁarṫa ó neaṁ do ṫaisbeáint dóiḃ. 2Aċ d'ḟreagair seisean agus duḃairt sé leó: Deirṫí-se um ṫráṫnóna, Beid soinean ann, mar tá an spéir dearg; 3Agus ar maidin, Beiḋ stoirm ann, map tá an spéir ag deargaḋ go dorċa. Tá ḟios agaiḃ conus gnúis na spéire do ḃreiṫniú; agus náċ féidir liḃ cóṁarṫaí na h-aimsire ḋ'aiṫint? 4Tá slioċt an uilc agus an aḋaltranais ag lorg cóṁarṫa; aċ ní taḃarfar de ċóṁarṫa ḋóiḃ aċ [90]cóṁarṫa Iónais Fáiḋ. Agus d'ḟág sé ansan iad agus d'imṫiġ sé.
5Agus nuair a ṫáinig a ḋeisgiobuil treasna na faraige, ḋearṁadadar arán a ṫaḃairt leó. 6Agus duḃairt sé leó: Féaċaiḋ agus seaċnaiḋ giost na ḃFairisíneaċ agus na Sadducíneaċ. 7Agus ḋeineadar-san maċtnaṁ 'n-a n-aigne, 'ġa ráḋ, Níor ṫugamar arán linn. 8Agus ḃí a ḟios san ag Íosa, agus duḃairt sé: A ḋaoine gan puínn creidiṁ, cad é an maċtnaṁ so oraiḃ toisg gan arán a ḃeiṫ agaiḃ? 9Ná fuil tuisgint agaiḃ [ 45 ] fós, nó náċ cuiṁin liḃ na seaċt mbulóga do’n ċúig ṁíle duine, agus an ’mó ciseán a ṫógabair? 10Ná na seaċt mbulóga do’n ceiṫre ṁíle duine, agus an ’mó ciseán a ṫógaḃair? 11Cad ’n-a ṫaoḃ ná tuigeann siḃ náċ i dtaoḃ aráin aduḃart, Seaċnaiḋ giost na ḃFairisíneaċ agus na Sadducíneaċ? 12Ansan do ṫuigeadar ná duḃairt sé gun ḃ’é giost an aráin a ḃí le seacaint; aċ teagasg na ḃFairisíneaċ agus na Sadducíneac.
13Agus ṫáinig Íosa isteaċ i gcríoċaiḃ Ċaesaréa Ṗilippí; agus do ċeistiġ sé a ḋeisgiobuil, agus duḃairt: Cé h-é, dar le daoine, Mac an Duine? 14Agus duḃradar: Deir cuid acu gur b’é Eóin Baiste é; agus deir cuid acu gur b’é Elias é; agus deir cuid acu gur b’é Ieremias é, nó duine des na fáiḋiḃ. 15Agus duḃairt Íosa leó: Aċ dar liḃ-se cé h-é mé? 16Agus d’ḟreagair Símón Peadar agus duḃairt: Is tú Críost [91]Mac Dé Ḃí. 17Agus d’ḟreagair Íosa agus duḃairt sé leis: Is aoiḃinn duit, a Ṡímóin ṁic Ióna, óir ní feóil agus fuil a ḋ’ḟoillsiġ duit-se sin, aċ m’Aṫair-se atá ins na flaṫais. 18Agus deirim-fe leat-sa gur Peadar tú, agus is ar an gcaraig seo a ċuirfead-sa suas m’eaglais, agus ní ḃuaḋfaid geataí ifrinn uirṫi.[* 39] 19[92]Agus taḃarfad duit eoċraċa ríġeaċta na [ 46 ] ḃflaṫas; agus pé rud a ċeangalóċair ar talaṁ, beiḋ sé ceangailte ins na flaṫais; agus pé rud a sgaoilfir ar talaṁ, beiḋ sé sgaoilte ins na flaṫais.[* 40] 20Ansan d’órduiġ sé d’á ḋeisgiobulaiḃ gan a ḋ’innsint d’aoinne gur ḃ’é féin Íosa Críost.
21Ansan do ṫosnuiġ Íosa ar a ṫaisbeáint d’á ḋeisgiobuil nár ḃfoláir é féin a ḋul go Ierúsalem agus mórán d’ḟulang ós na sínsearaiḃ agus ós na Sgríḃneóiríḃ agus ó uaċtaránaiḃ na sagart, agus a ċur ċun báis, agus a aiseiriġe an tríṁaḋ lá. 22Agus do ṫóg Peadar é, agus ċrom sé ar aiġneas leis, agus duḃairt sé: Aḃfad uait-se sin, a Ṫiġearna. Ní ṫiocfaiḋ san ort-sa.[* 41] 23Agus d’iompuiġ seisean agus duḃairt sé le Peadar: Imṫiġ lastiar díom a Ṡátain; cuireann tu seirḃṫean orm; mar ní h-iad na neiṫe a ḃaineann le Dia a ṫaiṫneann leat-sa aċ na neiṫe a ḃaineann le daoine.
24Ansan duḃairt Íosa le n-a ḋeisgiobuil: Ma’s áil le h-aoinne teaċt am’ ḋiaiḋ-se, séanaḋ sé é féin, agus tógaḋ sé a ċros, agus leanaḋ sé mé. 25Mar, an t-é gur mian leis a anam do ṡáḃáil, caillfiḋ sé é; aċ an t-é a ċaillfiḋ a anam ar mo ṡon-sa, ġeóḃaiḋ sé é. [ 47 ] 26Mar, cad é an tairḃe do ḋuine an doṁan go léir a ḃuaċtaint, má ḋeineann sé a anam féin a ċailleaṁaint? nó cad í an ṁalairt a ḋéanfaiḋ duine ar a anam féin? 27Óir tá Mac an Duine ċun teaċt i nglóire a Aṫar mar aon le n-a aingealaiḃ;[93] agus ansan taḃarfaiḋ sé do gaċ duine do réir a ġníoṁarṫa. 28Go deiṁin adeirim liḃ, tá cuid d’á ḃfuil ’n-a seasaṁ anso agus ní ḃlaisfid siad bás go ḃfeicfid siad Mac an Duine ag teaċt ’n-a ríġeaċt.
CAIBIDIOL XVII.
An t-Aṫarú gné ar Ċríost. An leanḃ a ḃí n-a ġeilt d’á leiġeas aige. D’innis sé a ṗáis a ḃeiṫ ag teaċt, agus ḋíol sé an didraċma.
1Agus sé lá ’n-a ḋiaiḋ san do ṫóg Íosa leis Peadar agus Séamus agus Eóin, a ḋriṫáir-sin, agus do rug sé suas iad go bárr cnuic aoírd, fé leiṫ, 2Agus ṫáinig aṫrúġaḋ cló air ós a gcóṁair. Agus ṫáinig taitneaṁ ’n-a ġnúis ar nós na gréine, agus d’iompuiġ a ċuid éadaiġ ċóṁ geal le sneaċta. 3Agus féaċ, do ċonacadar Maois agus Elias agus iad ag caint leis. 4Agus d’ḟreagair Peadar agus duḃairt sé le h-Íosa: A Ṫiġearna, is maiṫ an ḃail orainne ḃeiṫ anso; má’s áil leat deinimís anso trí puible, pubal duit-se, aguf pubal do Ṁaois, agus pubal d’Elias. 5Le linn na cainte sin do ráḋ ḋó, féaċ, do ċlúdaiġ sgamall soillseaċ iad; [94]agus féaċ, guṫ as an sgamall, agus duḃairt: sidé mo Ṁac dílis ar a ḃfuil mo ġreann: éistiḋ leis. 6Agus nuair airiġ na deisgiobuil an guṫ, do ṫuiteadar ar a n-aġaiḋ, agus eagla mór orṫa. 7Agus ṫáinig Íosa agus ċuir sé a láṁ orṫa, agus duḃairt sé leó: Eiríġiḋ, agus ná bíoḋ eagal oraiḃ. 8Agus d’ḟéaċadar suas, agus ní ḟeacadar aoinne aċ Íosa féin. 9Agus ag teaċt anuas ó’n gcnoc dóiḃ duḃairt Íosa leo: Ná h-innsiḋ d’aoinne an raḋarc go n-eiriġiḋ Mac an Duine ós na mairḃ.
10Agus d’ḟiafraiġ na deisgiobuil dé: Agus cad ċuige go ndeir na Sgríḃneóirí náċ foláir Elias do [ 48 ] ṫeaċt ar dtúis? 11Agus duḃairt sé leó ’ġá ḃfreagra: [95]12Tiocfaiḋ Elias, agus ceartóċaiḋ sé gaċ níḋ. Aċ deirim-se liḃ go dtáinig Elias ċeana, agus níor aiṫniġeadar é, aċ d’imireadar a dtoil air. Agus sin mar atá le fulang ag Mac an Duine uaṫa. 13Ansan do ṫuig na deisgiobuil gur ar Eóin Baiste a ḃí sé ag tráċt leó.
14Agus nuair a ṫánadar go dtí an sluaġ, do ṫáinig ċuige duine agus ċaiṫ sé é féin ar a ġlúiniḃ ’n-a láṫair: A Ṫiġearna, an seisean, dein trócaire ar mo ṁac; mar tá sé ’n-a ġeilt, agus tá mórán pionóis air; agus tuiteann sé sa teine go minic, agus sa n-uisge go minic. 15Agus ṫugas ċun do ḋeisgiobul é, agus níor ḟéadadar é leiġeas. 16Agus d’ḟreagair Íosa agus duḃairt: Ó, a ṡlioċt díṫ-ċreidim ḋo-teagasgṫa, an fada a ḃeiḋ mé i n-ḃúr measg? an fada a ċuirfead suas liḃ? 17Tugaiḋ ċúġam anso é. Agus do smaċtuiġ Íosa an deaṁan, agus d’imṫiġ sé as, agus ḃí an mac leiġiste as san amaċ. 18Ansan ṫáinig na deisgiobuil ag triall ar Íosa, a gan ḟios, agus duḃradar, Cad 'n-a ṫaoḃ nár féadamairne é ċur amaċ? 19Agus duḃairt Íosa leó: Mar ġeall ar ḃúr n-easba creidiṁ. Go deiṁin adeirim liḃ, [96]a má ḃíonn fiú oiread gráinne de ṡíol mustáird de ċreideaṁ agaiḃ, déarfaiḋ siḃ leis an gcnoc so, Aistiriġ as so ansúd anonn, agus aistireóċaiḋ sé; agus ní ḃeiḋ aon rud ná beiḋ ar ḃúr gcumas a ḋéanaṁ.[* 42] 20Aċ ní curtar amaċ an sórd so aċ le h-úrnuiġṫe agus le trosgaḋ.
21Agus nuair a ḃíodar ’n-a gcóṁnuiḋe i nGaililí, duḃairt Íosa leó: tá mac an duine le taḃairt i láṁaiḃ daoine; 22Agus cuirfid siad ċun báis é, agus aiseireóċaiḋ sé an tríṁaḋ lá. Agus ṫáinig buairt ana ṁór orṫa.
23Agus nuair a ṫánadar go Caṗarnaum ṫáinig luċt [ 49 ] na ndidraċma do ġlacaḋ ag triall ar Ṗeadar, agus duḃradar leis: Ná díolann ḃúr máiġistir-se an didraċma? Duḃairt seisean: Díolann.[* 43] 24Agus nuair a ċuadar isteaċ sa tiġ do laḃair Íosa leis ar dtúis agus duḃairt: Cad a ċítear duit-se, a Ṡímóin? riġṫe na talṁan, cé uaṫa go nglacaid siad cíos nó cáin? an ó n-a gclainn féin, nó ó ḋaoiniḃ iasaċta? 25Agus duḃairt seisean: Ó ḋaoiniḃ iasaċta. Duḃairt Íosa leis: D’á ḃríġ sin tá an ċlann saor. 26Aċ i dtreó ná taḃarfaimís sgannal dóiḃ, imṫiġ ċun na faraige agus cait duḃán; agus an céad iasg a ṫiocfaiḋ aníos, tóg é; agus osgail a ḃéal, agus ġeoḃair statér.[97] ann; tóg é sin agus taḃair dóiḃ sin é asam-sa agus asat féin.
CAIBIDIOL XVIII.
Críost ġa ṫeagasg dóiḃ an uṁluiġeaċt do ċleaċtaḋ; sgannal do ṡeaċaint; teiṫe ó ócáidíḃ peacṫa; peacaċa leanaṁnaċa do ġearán leis an Eaglais, agus a ṫuisgint gur cuma nú págánaiġ an ṁuíntir ná h-éisteann leis an Eaglais. E ’á ġeallaṁaint d’á ḋeisgiobulaiḃ cumas ar ċeangal agus ar sgaoíle do ṫaḃairt dóiḃ, agus go mbeiḋ sé féin ’na gcóṁṫíonólaiḃ. Ná maiṫfar do’n t-e ná maiṫfiḋ.
1An uair sin ṫáinig na deisgiobuil ċun Íosa agus duḃradar: Dé h-é, dar leat, an duine is mó i ríġeaċt na ḃflaṫas? 2Agus do ġlaoiḋ Íosa ċuige leanḃ beag, agus ċuir sé ’n-a ṡeasaṁ ’n-a lár é. 3Agus duḃairt sé: Go deiṁin adeirim liḃ, mura n-iompuiġiḋ siḃ agus ḃeiṫ ar nós na leanḃ, ní raġaiḋ siḃ isteaċ i ríġeaċt na ḃflaṫas. 4An t-é d’á ḃríġ sin, d’ísleóċaiḋ é féin ar nós an leinḃ ḃig sin, siné is mó i ríġeaċt na ḃflaṫas. 5Agus an t-é a ġlacann aon leanḃ beag aṁáin de’n tsórd san am’ ainim-se, glacann sé mise. 6Aċ an t-é ṫaḃarfaiḋ sgannal do ḋuine de’n ṁuintir ḃeag so a ċreideann ionam-sa, b’ḟearra ḋó go gcurfaí bró muilinn ar a [ 50 ] ṁuineál agus é ċaiṫeaṁ isteaċ i ndoiṁneaċt na faraige.[* 44]
7Is mairg do’n doṁan mar ġeall ar na sgannalaiḃ. Ní foláir na sgannail do ṫeaċt: aċ sa n-am gcéadna is mairg an t-é go dtagann an [98]sgannal d’á ḋruím.[* 45] 8Má ḋeineann do láṁ nó do ċos sgannal duit, gearr anuas díot í, agus caiṫ uait í; is fearra ḋuit dul isteaċ sa ḃeaṫa ar leaṫ-láiṁ nó ar leaṫ-ċois 'ná ḋá láiṁ nó ḋá ċois a ḃeiṫ agat agus tu ċur i dteine ṡíoruiḋe.[* 46] 9Agus má ḋeineann do ṡúil sgannal duit, strac amaċ í agus caiṫ uait í; is fearra duit dul isteaċ ’sa ḃeaṫa ar leaṫ-súil ’ná dul i n-ifreann na teine agus do ḋá ṡúil agat.
10Tugaiḋ aire gan neaṁṡuím a ḋéanaṁ d’aoinne de’n ṁuintir ḃeag san, mar deirim liḃ [99]go ḃfuil raḋarc do ṡíor agá n-aingealaiḃ sin ins na flaṫais, ar ġnúis m’Aṫar-sa, atá ins na flaṫais.
11Óir do ṫáinig Mac an Duine ċun go sáḃálfaḋ sé an níḋ a ḃí caillte. 12Cad is dóiġ liḃ? Má ḃíonn céad caora ag duine, agus go raġaiḋ caora acu amú, ná fágfaiḋ sé na naoi gcinn déag agus ċeiṫre fiċid ar na cnocaiḃ, agus ná h-imṫeóċaiḋ sé ag lorg an ċinn a ċuaiḋ amú? 13Agus má ráiniġeann dó í ḋ’ḟáġail, deirim liḃ, go deiṁin, gur mó an t-áṫas atá air mar ġeall uirṫi sin ’ná mar ġeall ar na naoi gcinn déag agus ċeiṫre fiċid nár ċuaiḋ amú. 14Mar an gcéadna, ní toil le nḃúr n-Aṫair atá ins na flaṫais go gcaillfí duine de’n ṁuíntir ḃeag san. 15Aċ má ḋeineann do ḃráṫair beart ad’ ċoinniḃ, imṫiġ agus cóṁairliġ é idir ṫu féin agus é féin aṁáin. Má éisteann sé leat, tá do ḃráṫair buaiḋte agat. 16Mura n-éistiḋ sé leat, taḃair leat duine nó beirt eile, [100]i dtreó go seasóċaiḋ gaċ focal i mbéal beirte nó trír fínniṫe. 17[101]Agus mura [ 51 ] n-éistiḋ sé leó san, innis do’n eaglais é; agus mura n-éistiḋ sé leis an eaglais, bíoḋ sé ’n-a ṗagánaċ nó ’n-a ṗuibliocánaċ agat. 18Go deiṁin adeirim liḃ, pé neiṫe a ċeangalóċaiḋ siḃ ar talaṁ, beid siad ceangailte ar neaṁ; agus pé neiṫe a sgaoilfiḋ siḃ ar talaṁ, beid siad sgaoilte ar neaṁ.
Agus deirim liḃ ’n-a ṫeannta san, má ḃíonn beirt agaiḃ ar aon aigne ar talaṁ i dtaoḃ aon ruda ar biṫ a ḃeiḋ acu d’á iarraiḋ, go ḃfaġaid siad an rud san a ḋéanaṁ dóiḃ ó m’ Aṫair-se atá ins na flaṫais. 20Óir, an áit ’n-a bḟuil beirt nó triúr cruinniġṫe am’ ainm-se, táim-se ansan ’n-a measg.[* 47]
21Ansan do ṫáinig Peadar ċuige agus duḃairt, A Ṫiġearna, an ’mó uair a ḋéanfaiḋ mo ḃráṫair beart am’ ċoinniḃ agus go maiṫfead dó? Ċóṁ fada le seaċt n-uaire, au eaḋ? 22Duḃairt Íosa leis: Ní deirim leat ċóṁ fada le seaċt n-uaire, aċ ċóṁ fada le seaċt n-uaire fó ṡeaċt ndeiċ.
23D’á ḃríġ sin, is cosṁail ríġeaċt na ḃflaṫas le fear a ḃí ’n-a rí, agus gur ṁian leis cúntas a ṡocarú le n-a ṡeirḃíseaċaiḃ. 24Agus nuair a ṫosnuiġ sé ar an gcúntas do ṡocarú do tugaḋ ċuige duine go raiḃ deiċ míle talant [102]aige air.[* 48] 25Agus nuair ná raiḃ aon rud aige ċun na ḃfiaċ a ḋíol, d’órduiġ an tiġearna é féin agus a ḃean, agus a ċlann, agus a raiḃ aige, do ḋíol amaċ agus díolfiaċ a ḋéanaṁ. 26Ansan do ċaiṫ an seirḃíseaċ san é féin ar an dtalaṁ, ag guiḋe an tiġearna, agus duḃairt sé: Dein foiḋne liom, agus díolfad an iomláine leat. 27Agus do ġlac truaġ an máiġistir do’n tseirḃíseaċ san, agus do sgaoil sé ċun siuḃail é, agus do ṁaiṫ sé na fiaċa dó. 28D’imṫiġ an seirḃíseaċ san amaċ, áṁṫaċ, agus do casaḋ air [ 52 ] cóṁ-ṡeirḃíseaċ dó féin go raiḃ céad pingin aige air; agus do rug sé air, agus ḃí sé ’ġá ṫaċtaḋ, agus ’ġá ráḋ leis: Díol liom na fiaċa atá agam ort.[* 49] 29Agus do ċaiṫ an cóṁ-ṡeirḃíseaċ é féin ar an dtalaṁ, agus duḃairt sé: Dein foiḋne liom, agus díolfad leat an iomláine. 30Ní ḋéanfaḋ, áṁṫaċ; aċ d’imṫiġ sé agus ċuir sé sa ṗríosún é, go ndíolfaḋ sé na fiaċa. 31Aċ nuair a ċonaic a ċóṁ-seirḃísiġ-sin cad a ḃí déanta, ṫáinig buairt ana-ṁór orṫa, agus ṫánadar agus d’innseadar do’n tiġearna gaċ níḋ fé mar a ṫuit amaċ. 32Ansan do ġlaoiḋ a ṫiġearna ar an ḃfear san, agus duḃairt sé leis: A ṡeirḃísiġ ṁalluiġṫe, do ṁaiṫeas-sa na fiaċa go léir duit-se, toisg tu ’ġá iarraiḋ orm; 33Nár ċóir, d’á ḃríġ sin, duit-se truaġ ḃeiṫ agat dod’ ċóṁ-seirḃíseaċ, fé mar a ḃí truaġ agam-sa ḋuit-se? 34Agus ḃí fearg ar an dtiġearna, agus ṫug sé suas do na céasdóiriḃ é, go ndíolfaḋ sé na fiaċa go léir. 35Agus sin mar a ḋéanfaiḋ m’Aṫair-se atá ins na flaṫais liḃ-se é mura maiṫfiḋ gaċ duine agaiḃ d’á ḃráṫair, ó ċroiḋe.
CAIBIDIOL XIX.
Críost ġá ḋeiṁniú go ḃfuil an pósaḋ do-sgaoílte: agus ġá ċóṁaírliú ḋúinn sgaraṁaint le gaċ níḋ ar a ṡon féin. An ċontaḃairt a leanann saiḋḃreas á ṫaisbeáint aige, agus an tuarastal atá as gaċ níḋ do ṫréigean ar a ṡon féin.
1Agus do ṫárla, nuair a ḃí na cóṁráiḋte sin críoċnuiġṫe ag Íosa, gur ḟág sé Gaililí agus go dtáinig sé i gcríoċaiḃ Iúdaéa lastall de’n Iórdan. 2Agus do lean sluaġ ṁór é; agus do leiġis sé iad sa n-áit sin.
3Agus ṫáinig na Fairisíniġ ċuige ’ġá ṫriail, agus duḃradar: An dleaġṫaċ do ḋuine a ḃean do ċur uaiḋ ar gaċ aon tsaġas cúise? 4Agus do ḟreagair sé iad, agus duḃairt: Nár léiġeaḃair, [103]an t-é ċruṫuiġ an duine ar dtúis, gur ċruṫuiġ sé iad firean [ 53 ] agus bainean, agus duḃairt sé: 5[104]Mar ġeall air sin, fágfaiḋ duine a aṫair agus a ṁáṫair, agus claoiḋfiḋ sé le n-a ṁnaoi, agus beid siad ’n-a mbeirt i n-aon feóil. 6D’á ḃríġ sin, ní ḋá ḟeóil iad feasda, aċ aon ḟeóil aṁáin. Uime sin, an níḋ a ċeangail Dia ná sgaoileaḋ duine é. 7Duḃradar san leis: Cad ċuige, má ’seaḋ, gur [105]órduiġ Maois leitir a díbearta ṫaḃairt di agus í ċur ċun siuḃail? 8Duḃairt sé leó: Do ċeaduiġ Maois daoiḃ-se, toisg an ċroiḋe cruaiḋ a ḃeiṫ agaiḃ, ḃúr mná do ċur uaiḃ; ní raiḃ an sgéal mar sin, áṁṫaċ, ó ṫusaċ.[106] 9Aċ deirim-se liḃ, aoinne ċuirfiḋ uaiḋ a ḃean, aċ aṁáin mar ġeall ar ḋrúis, agus do ṗósfaiḋ bean eile, go ndeineann sé aḋaltranas; agus an t-é a ṗósfaiḋ an bean a díbreaḋ, go ndeineann sé aḋaltranas.[* 50]
10Duḃairt a ḋeisgiobuil leis: Má’s mar sin atá an sgéal ag duine i dtaoḃ a ṁná, ní maiṫ an rud pósaḋ. 11Agus duḃairt sé leó: Ní h-é gaċ aoinne a ġlacann an ċaint sin, aċ an ṁuíntir gur tugaḋ san dóiḃ.[* 51] 12Óir táid coillteáin do rugaḋ mar sin ó ḃroinn a máṫar; agus tá coillteáin gur ṫug daoine an cor san orṫa; agus tá coillteáin a ḋein iad féin do ċoillt ar son ríġeaċta na ḃflaṫas. 13[107]An t-é go dtig leis a ġaḃáil, gaḃaḋ.[* 52]
Ansan do tugaḋ ċuige aos óg, go ndéanfaḋ sé a láṁ do ċur orṫa agus guiḋe; agus ḃí na deisgiobuil [ 54 ] ġá gcosg. 14Aċ duḃairt Íosa leó: Leigiḋ ċúġam an ṁuintir ḃeag, agus ná coisgiḋ iad; óir is le n-a leiṫéidí sin ríġeaċt na ḃflaṫas. 15Agus nuair a ċuir sé a láṁa orṫa, d’ḟág sé an áit sin.
16Agus féaċ, ṫáinig; duine ċuige agus duḃairt sé: A Ṁaiġístir ṁaiṫ, cad í an ṁaiṫ a ḋéanfad ionus go mbeaḋ agam beaṫa ṡíoruiḋe? 17Agus duḃairt sé leif: Cad é an tráċt so agat ar ṁaiṫ? Ní’l aċ Aon is maiṫ, ’sé sin Dia. Aċ má’s maiṫ leat dul isteaċ sa ḃeaṫa, coimeád na n-aiṫeanta. 18Deir seisean leis: Cad iad na h-aiṫeanta? Agus duḃairt Íosa: [108]Ná dein marḃaḋ; Ná dein drúis; Na dein guid; Ná dein fiaḋnaise ḃréige; 19Taḃair onóir do t’aṫair agus dod’ ṁáṫair; agus, gráḋuiġ do ċóṁarsa mar ṫu féin. 20Duḃairt an t-óigḟear leis: Ċoimeádas iad san go léir ó m’óige; cad eile is riaċtanaċ dom? 21Duḃairt Íosa leis: Má’s maiṫ leat ḃeiṫ beaċt, imṫiġ agus díol amaċ a ḃfuil agat, agus taḃair dos na boċtaiḃ, agus beiḋ stór ar neaṁ agat; agus tar agus lean mise. 22Nuair airiġ an t-ógánaċ an ċaint sin, áṁṫaċ, d’imṫiġ sé agus é go buarṫa; mar fear ab eaḋ é go raiḃ mórán saiḋḃir aige.
23Agus duḃairt Íosa le n-a ḋeisgiobuil: Go deiṁin adeirim liḃ, is deacair do’n duine saiḋḃir dul isteaċ i ríġeaċt na ḃfaṫas. 24Agus deirim airís liḃ é: Is usa do ċamal gaḃáil tré ċró snáṫaide ’ná do’n duine saiḋḃir dul isteaċ i ríġeaċt na ḃflaṫas. 25Nuair airiġ na deisgiobuil an méid sin ṫáinig árd-iongnaḋ orṫa, agus duḃradar: Má ’seaḋ, cé ḟéadfaiḋ dul saor? 26D’ḟéaċ Íosa orṫa agus duḃairt sé: Ní féidir so do ḋaoine; aċ is féidir le Dia gaċ níḋ.
27Ansan d’ḟreagair Peadar agus duḃairt sé: Féaċ, d’ḟágamair-ne gaċ níḋ, agus do leanamair tusa: Agus cad a ḃeiḋ d’á ḃárr againn? 28Agus duḃairt Íosa leó: Go deiṁin adeirim liḃ, siḃ-fe do lean mé, sa n-aiṫġeineaṁaint, nuair a ṡuiḋfiḋ Mac an Duine i gcaṫaoir a ġradaim, súiḋfiḋ siḃ ar ḋá ċaṫaoir déag ag taḃairt breiṫe ar ḋá ṫreiḃ déag Israéil. 29Agus gaċ duine a ḋ’ḟágfaiḋ a ṫiġ, nó a ḋriṫáraċa, nó a ḋriféaraċa, nó [ 55 ] a aṫair, nó a ṁáṫair, nó a ḃean, nó á ċlann, nó a ċuid tailiṁ, ar son m’ainime-se, ġeoḃaiḋ sé fó ċéad, agus beiḋ an ḃeaṫa ṡíoruiḋe aige.
30Aċ beiḋ a lán d’á ḃfuil ar tusaċ ar deire, agus d’á ḃfuil ar deire ar tusaċ.
CAIBIDIOL XX.
Parabal an luċt oibre sa ḃfíonġort. Árd-aiḋm ċlainne Sebedé. A raḋarc á ṫaḃairt ag Críost do ḃeirt dall.
1Is cosṁail ríġeaċt na ḃflaṫas le fear tiġe a ċuaiḋ amaċ go moċ ar maidin ag réiḋteaċ le luċt oibre d’á ḟíonġort. 2Agus do réiḋtiġ sé leis an luċt oibre ar [109]ṗingin sa ló, agus ċuir sé ag obair iad sa ḃfíonġort. 3Agus ċuaiḋ sé amaċ airís tímpal an tríṁaḋ h-uair, agus fuair sé tuille ’n-a seasaṁ díoṁaoin ag áit an ṁargaiḋ; 4Agus duḃairt sé leó: Téiġiḋ-se, leis, isteaċ am’ ḟíonġort-sa, agus taḃarfad daoiḃ fé mar a ḃeiḋ ceart. Agus d’imṫiġeadar san. 5Agus ċuaiḋ sé amaċ airís ar an séṁaḋ h-uair, agus ar an naoṁaḋ h-uair, agus ḋein sé mar an gcéadna. 6Aċ do ċuaiḋ sé amaċ tímpal an t-aon uair ḋéag, agus fuair sé tuille ’n-a seasaṁ, agus duḃairt sé leó: Cad ċuige ḋaoiḃ ḃeiṫ anso i nḃúr seasaṁ díoṁaoin an lá go léir? 7Duḃradar leis: Mar níor réiḋtiġ aoinne linn. Duḃairt sé leó: Téiġiḋ-se, leis, isteaċ am’ ḟíonġort-sa. 8Nuair a ḃí an tráṫnóna ann, duḃairt tiġearna an ḟiónguirt le n-a stíḃard: Glaoiḋ ar an luċt oibre, agus taḃair a dtuarasdal dóiḃ, agus turnuiġ leis an muintir is déanaiġe a ṫáinig, go dtí an ṁuintir is luaṫa a ṫáinig. 9Ṫáinig an ṁuintir a ṫusnuiġ an obair ar uair a n-aondéag, agus do tugaḋ pingin an duine dóiḃ. 10Ansan do ṫáinig an ċéad ṁuíntir agus ṁeasadar go ḃfaġdís breis; aċ do fuaradar san, leis, pingin an duine. 11Nuair a fuaradar é ċromadar ar ċeisneaṁ i n-aġaiḋ an ḟir ṫiġe, 12Agus duḃradar: Níos ḋeineadar so a ṫáinig go déanaċ aċ uair oibre, agus ċuiris ar aon [ 56 ] dul leó san sinne a ḋ’ḟuiling cruaḋtan agus broṫall an lae. 13Do laḃair seisean le duine acu, agus duḃairt; a ḋuine ṁuintearṫa, ní’l aon éagcóir agam ’á ḋéanaṁ ort. Náċ ar ṗingin a réiḋtiġis liom? 14Seo, tóg leat do ċuid agus imṫiġ; aċ is toil liom oiread a ṫaḃairt do’n ḟear so is déanaiġe a ṫáinig agus atá agam ’á ṫaḃairt duit-sé. 15An aṁlaiḋ náċ dleaġṫaċ dom an níḋ is toil liom a ḋéanaṁ? An droċ-súil atá agat, óir is duine fóġanta mise?[* 53] 16Sin mar a ḃeiḋ an ṁuintir ḋéanaċ ar tosaċ, agus an ṁuintir ṫosaiġ ar deire. Óir tá glaoiḋte ar ṁórán agus níl toġṫa aċ beagán.
17Ḃí Íosa ag dul suas go Ierúsalem, agus ar an slíġ ḋó ṫóg sé i leiṫ taoiḃ an dáréag deisgiobul, agus duḃairt sé leó: 18Féaċ, táimíd ag dul suas go Ierúsalem, agus taḃarfar Mac an Duine suas d’uaċtaránaiḃ na sagart agus dos na Sgríḃneóiríḃ, agus daorfaid siad ċun báis é. 19Agus taḃarfaid siad dos na geintiḃ é le tarcaisniú, agus le sgiúrsáil, agus le céasaḋ ar ċrois; agus eireóċaiḋ sé airís an tríṁaḋ lá.
20Ansan ṫáinig ċuige máṫair clainne Sebedé i n-aonḟeaċt le n-a macaiḃ, agus do ṡléaċt sí ḋó, ag lorg ruda éigin air. 21Agus duḃairt sé léi: Cad ’tá uait? Duḃairt sí leis: Abair go suiḋfid an ḃeirt ṁac so liom-sa, duine acu ar do ḋeis, agus duine acu ar do ċlí ad’ ríġeaċt. 22Aċ d’ḟreagair Íosa, agus duḃairt: Ní h-eól daoiḃ cad ’tá agaiḃ ’á iarraiḋ. An ḃfuil siḃ ábalta ar an gcailís a ḋ’ólfad-sa d’ól? Deirid siad leis, Táimíd. 23Duḃairt sé leó: Is fíor go n-ólfaiḋ siḃ mo ċailís; aċ suiḋe ar mo ḋeis nó ar mo ċlí, ní h-agam-sa atá san a ṫaḃairt daoiḃ-se aċ do’n ṁuintir go ḃfuil sé ceapaiṫe ag m’Aṫair dóiḃ. 24Agus nuair airiġ an deiċniuḃar é, ḃí fearg acu ċun na beirte driṫár. 25Agus do ġlaoiḋ Íosa ċuige iad agus duḃairt: Is eól daoiḃ conus mar a ḋeinid tiġearnaí na ngeinte iad do smaċtú, aguf go ndeinid a ndaoine móra a gcóṁaċt do ċur i ḃfeiḋm orṫa. 26Ní mar sin a [ 57 ] ḃeiḋ eadraiḃ-se; aċ an t-é gur maiṫ leis ḃeiṫ mór eadraiḃ, bíoḋ sé ’n-a ḟear ḟrioṫáilte agaiḃ; 27Agus an t-é gur maiṫ leis ḃeiṫ i n’ḟear ṫosaiġ eadraiḃ, bíoḋ sé ’n-a ṡeirḃíseaċ agaiḃ. 28[110]Fé mar nár ṫáinig Mac an Duine ċun seirḃíse ḋ’ḟáġail, aċ ċun seirḃíse ṫaḃairt uaiḋ, agus ċun a anama ṫaḃairt uaiḋ mar ċeannaċ ar a lán.
29Agus nuair a ḃíodar ag dul amaċ a’ Ieriċó do lean sluaġ ṁór éisean. 30Agus féaċ, ḃí beirt dall ’n-a suiḋe i n-aice an ḃóṫair, agus d’airiġeadar gur ḃ’é Íosa a ḃí ag gaḃáil ann, agus do liúġadar: A Ṫiġearna, ar siad; déin trócaire orainn, a Ṁic Dáiḃid. 31Agus ḃí an tsluaġ ’ġá gcosg, go n-éistfidís. Aċ sin mar a b’aoirde do liúġadar-san: A Ṫiġearna, ar siad; déin trócaire orainn, a Ṁic Dáiḃid. 32Agus do stad Íosa, agus ġlaoiḋ sé orṫa, agus duḃairt sé: Cad is maiṫ liḃ a ḋéanfainn daoiḃ? 33Go n-osgalófaí ár súile, a Ṫiġearna, ar siad. 34Agus ṫáinig truaġ ag Íosa ḋóiḃ, agus ċuir sé a láṁ ar a súiliḃ: agus ṫáinig a raḋarc dóiḃ láiṫreaċ, agus do leanadar é.
CAIBIDOL XXI.
Críost ag dul isteaċ i gcaṫair Ierúsalem ar muin an asail. An luċt ceannaíḋeaċta agus díoluíġeaċta dá ndíbirt amaċ as an dteampal aige. An ṁallaċt aige dá ċur ar an gcrann fíge. Cuireann sé féaċaint ar na sagairt agus ar na Sgríḃneóiriḃ éisteaċt.
1Agus nuair a ḃíodar ag teaċt i ngar d’Ierúsalem, agus ḃíodar tagaiṫe go Betṗagé i n-aice ċnuic Oliḃet, ansan do ċuir Íosa uaiḋ beirt deisgiobul, 2Agus duḃairt sé leó: Téiġiḋ isteaċ sa ḃaile sin os ḃúr gcóṁair, agus ġeoḃaiḋ siḃ ann gan ṁoill láir asail agus í ceangailte, agus searraċ ’n-a teannta; sgaoiliḋ í agus tugaiḋ ċuġam iad. 3Agus má deir aoinne aon rud liḃ abraiḋ: Tá gnó ag an dTiġearna [ 58 ] díoḃ so; agus sgaoilfiḋ sé liḃ iad láiṫreaċ. 4Agus do deineaḋ an méid sin go léir, ionas go gcóṁlíonfaí caint an ḟáiḋ mar a ndeir sé: 5[111]Abraiḋ le h-inġín Ṡióin: Féaċ do Rí ag teaċt go ceannsa ċúġat ’n-a ṡuiḋe ar láir asail, agus ar ṡearraċ, mac an asail ċneasda. 6Agus d’imṫiġ na deisgiobuil, agus ḋeineadar mar a ḋ’órduiġ Íosa dóiḃ. 7Agus ṫugadar leó an láir asail agus an searraċ; agus ċuireadar a mbrait féin anuas orṫa, agus ċuireadar eisean ’n-a ṡuiḋe orṫa. 8Agus do leaṫ mórán de’n tsluaġ a mbrait ar an slíġ; agus ḃain tuille acu géaga des na crainn agus do leaṫadar iad ar an slíġ; 9Agus an tsluaġ a ḃí lasmuiġ agus lastiar ḃíodar ag liúiriġ, agus deiridís: Hósanna do Ṁac Dáiḃid; [112]Molaḋ do’n t-é atá ag teaċt i n-ainim an Tiġearna; Hósanna go lán árd. 10Agus nuair a ċuaiḋ sé isteaċ i n-Ierúsalem ḃí an ċaṫair go léir ar suaṫaḋ, ’ġá ráḋ: Cé h-é seo? 11Agus deireaḋ na daoine: Sidé Íosa an fáiḋ ó Nasaret Ġaililí.
12Agus ċuaiḋ Íosa isteaċ i dteampul Dé agus ċomáin sé amaċ as gaċ a raiḃ de ḋaoine ann ag díol agus ag ceannaċ, agus do leag sé búird luċt airgid do ṡóinseáil agus caṫaoireaċa luċt colúr a ḋíol. 13Agus duḃairt sé leó: Tá sgríoḃṫa, [113]Tiġ ċun úrnuiġṫe a taḃarfar ar mo ṫiġ: aċ tá pluais biṫeaṁnaċ déanta agaiḃ-se ḋe.
14Agus ṫáinig na daill agus ua bacaiġ ċuige sa teampul, agus do leiġis sé iad. 15Agus nuair a ċonaic uaċtaráin na sagart, agus na Sgríḃneóirí, na h-iongnaí a ḋein sé, agus an t-aos óg sa teampul ag liúiriġ, Hósanna do Ṁac Dáiḃid; ṫáinig fearg orṫa. 16Agus duḃradar leis: An airiġeann tú cad ’deir siad san? Agus duḃairt Íosa leó: Airiġim; an aṁlaiḋ nár léiġeaḃair riaṁ: [114]A’ béal leanḃ agus naoiḋean ar cíoċaiḃ do ḃeaċtuiġis molaḋ? 17Agus d’ḟág sé iad, agus d’imṫiġ sé amaċ lasmuiġ de’n ċaṫair go Betánia; agus d’ḟan sé anfan.
18Agus ar maidin, agus é ag teaċt ċun na caṫaraċ, bí [ 59 ] ocras air; 19Agus ċonaic sé crann fíge i n-aice an ḃóṫair, aguf ṫáinig sé ċuige, agus ní ḃfuair sé aon níḋ air aċ duilleaḃar, agus duḃairt sé leis: Nár ḟásaiḋ toraḋ ar so amaċ go bráṫ ort-sa. Agus d’ḟeóċ an crann fíge láiṫreaċ. 20Agus ċonaic na deisgiobuil san, agus ḃí iongnaḋ orṫa, agus deiridís: Conus a d’ḟeóċ sé ċóṁ tapaiḋ? 21Agus d’ḟreagair Íosa agus duḃairt sé leó: Go deiṁin adeirim liḃ, má ḃíonn creideaṁ agaiḃ, agus ná staonfaiḋ siḃ, déanfaiḋ siḃ, ní h-aṁáin an níḋ seo an ċrainn fíge, aċ má deireann siḃ leis an gcnoc so, Tóg agus caiṫ ṫu féin isteaċ sa ḃfaraige, déanfar é. 22Agus gaċ níḋ ar biṫ a ḋ’iarrfaiḋ siḃ i n-úrnuiġṫe, má ḃíonn creideaṁ agaiḃ, ġeoḃaiḋ siḃ é.
23Agus nuair a ṫáinig sé isteaċ sa teampul, agus ḃí sé ag teagasg, ṫáinig ċuige uaċtaráin na sagart agus seanóirí na ndaoine, agus duḃradar: Cad é an t-úġdarás atá agat-sa ċun na neiṫe seo a ḋéanaṁ? agus cé ṫug duit an t-úġdarás? 24D’ḟreagair Íosa agus duḃairt sé leó: Cuirfad-sa, leis, aon ċeist aṁáin ċuġaiḃ-se, agus má réiḋtiġeann siḃ dom í, neósfad-sa ḋaoiḃ-se, leis, cad é an t-úġdarás atá agam ċun na neiṫe seo ḋéanaṁ. 25Cá dtáinig an baiste a ḋein Eóin? an ó neaṁ a ṫáinig sé, nó an ó ḋaoiniḃ? Agus ḋeineadar-san maċtnaṁ eatarṫa féin, agus duḃradar: 26Má abraimíd gur ó neaṁ é, déarfaiḋ sé, Má ’seaḋ, cad ’n-a ṫaoḃ nár ċreideaḃair é? Aċ má abraimíd gur ó ḋaoiniḃ, is baoġal dúinn na daoine; mar [115]fáiḋ ab eaḋ Eóin acu. 27Agus d’ḟreagradar Íosa agus duḃradar, Ní ḟeadramair. Agus duḃairt seisean leó: Ní lúġa ’ná mar a neósfad-sa ḋaoiḃ-se cad é an t-úġdarás atá agam ċun na neiṫe seo ḋéanaṁ.
28Aċ cad é ḃúr dtuairim? Ḃí beirt ṁac ag fear áiriṫe, agus ṫáinig sé ċun an ċéad ṁic, agus duḃairt sé leis: A ṁic, imṫiġ indiu agus dein obair am’ ḟíonġort. 29Agus d’ḟreagair seisean agus duḃairt: Ní h-áil liom. I n-a ḋiaiḋ san áin, ṫáinig aiṫreaċas air, agus do ċuaiḋ sé. 30Ansan ṫáinig [116]sé ċun an ṁic [ 60 ] eile, agus duḃairt sé an rud céadna. Agus d’ḟreagair seisean agus duḃairt: Raġad; agus níor ċuaiḋ. 31Cia ’cu de’n ḃeirt a ḋein toil a aṫar? Duḃradar-san: An ċéad ḟear. Duḃairt Íosa leó: Go deiṁin adeirim-se liḃ-se, raġaid na puibliocánaiġ agus na striapaċa isteaċ i ḃflaṫas Dé róṁaiḃ-se. 32Óir ṫáinig Eóin ċuġaiḃ i slíġ na fíoraontaċta, agus níor ċreideaḃair é; aċ do ċreid na puibliocánaiġ agus na striapaċa é; aċ do ċonacaḃair-fe, agus níor ḋeineaḃair aiṫriġe ’n-a ḋiaiḋ san ionus go gcreidfeaḋ siḃ é.
33Éistiḋ le soluíd eile. [117]Ḃí fear tiġe ann agus ċuir sé fíonġort, agus ċuir fé fál tímpal air, agus ḋéin sé fásgadóir ann, agus ċuir sé suas túr ann, agus ċuir sé ċun luċt saoṫruiġṫe é, agus d’imṫiġ sé go dúṫaiġ iasaċta. 34Agus nuair a ḃí aimsir na dtorṫaí ag teaċt, ċuir sé a ṡeirḃísiġ ag triall ar an luċt saoṫruiġṫe go nglacfaidís an toraḋ ḋó. 35Ac do rug an luċt saoṫruiġṫe ar na seirḃísiġ, agus ġaḃadar ar ḋuine acu, agus ṁarḃuiġeadar duine acu, agus ġaḃadar do ċlocaiḃ i nduine acu. 36Ansan do ċuir sé seirḃísiġ eile ag triall orṫa airís, níba ṁó ’ná au ċéad ċuid agus ṫugadar an cor céadna orṫa. 37Fé ḋeire, áṁṫaċ, do ċuir sé a ṁac féin ag triall orṫa, agus duḃairt sé: Beiḋ uraim acu do m’ ṁac. 38Nuair a ċonaic an luċt saoṫruiġṫe an mac, duḃradar eatarṫa féin: Sidé an t-oiġre; téanam agus marḃuiġmís é, agus beiḋ an oiġreaċt againn. 39Agus do rugadar air, agus ċuireadar amaċ as an ḃfíonġort é, agus ṁarḃuiġeadar é. 40D’á ḃríġ sin, nuair a ṫiocfaiḋ tiġearna an ḟíonġuirt, cad a ḋéanfaiḋ sé leis an luċt saoṫruiġṫe sin? 41Deirid siad leis: Taḃarfaiḋ sé droċ-íde ar na cuirpṫeaċaiḃ sin, agus cuirfiḋ sé a ḟíonġort ċun luċt saoṫruiġṫe eile, a ṫaḃarfaiḋ toraḋ ḋó i n-aimsir na dtorṫaí.
42Duḃairt Íosa leó: Nár léiġeaḃair riaṁ sa sgríḃinn: [118]An ċloċ d’ár diúltuiġ na saoir, isí atá ’n-a cloiċ cinn ċúinne: Isé an Tiġearna do ḋein é sin, agus is iongantaċ é i n-ár súiliḃ-ne. 43D’á ḃríġ sin adeirim liḃ go dtógfar uaiḃ-se ríġeaċt Dé, agus go dtaḃarfar í do [ 61 ] ċine a ṫaḃarfaiḋ toraḋ uaṫa uirṫi. 44Agus an t-é a ṫuitfiḋ ar an gcloiċ sin, brisfar é; aċ an t-é go dtuitfiḋ sí air, meilfiḋ sí é.
45Agus nuair airiġ uaċtaráin na sagart agus na Fairisíniġ na soluídí uaiḋ, ṫuígeadar gur ḃ’ orṫa féin a ḃí sé ag caint. 46Agus ba ṁian leó é ġaḃáil, aċ ḃí eagla acu roimis na daoine, mar fáiḋ ab eaḋ é acu.
CAIBIDIOL XXII.
Parabal na bainise. D’órduiġ Críost cáin do ḋíol le Caesar. Do ċlaoiḋ sé na Sadducíniġ. Do ṫaisbeáin se cad í an ċéad aiṫne sa dlíġ. Do ċuir sé measgán mearaíḋe ar na Fairisíneaċaiḃ.
1Agus d’ḟreagair Íosa agus do laḃair sé airís i soluídiḃ, agus duḃairt sé: [119]2Is cosṁail ríġeaċt neiṁe le fear a ḃí ’n-a rí, agus do ḋein bainis d’á ṁac. 3Agus ċuir sé a ṡeirḃísiġ ag glaoḋaċ ar na daoine a fuair cuireaḋ ċun na bainise; agus níor ḃ’áil leó teaċt. 4Agus ċuir sé seirḃísiġ eile uaiḋ airís. Abraiḋ, ar seisean, leis an muintir a fuair cuireaḋ, Féaċ, tá an féasda ollaṁ agam; táid mo ṁairt marḃ agus m’ealta raṁara, agus gaċ níḋ ollaṁ: Tagaiḋ ċun na bainise. 5Aċ ḋeineadar-san neaṁṡuím de, agus d’imṫíġeadar, duine acu ċun a ḟeirime, agus douine acu ċun a ċeannaiḋeaċta. 6Agus do rug an ċuid eile acu ar a ṡeirḃísiġ, agus ṫugadar tarcuisne ḋóiḃ, agus ṁarḃuiġeadar iad. 7Nuair airiġ an rí an níḋ sin ṫáinig fearg air, agus ċuir sé a ṡluaiġte armṫa uaiḋ, agus d’ídiġ sé na marḃṫóirí sin, agus do loisg sé a gcaṫair. 8Ansan duḃairt sé le n-a ṡeirḃíseaċaiḃ: Tá an ḃainḟeis ollaṁ; aċ an ṁuintir a fuair cuireaḋ, níor ḃfiú iad é. 9Imṫiġiḋ amaċ, d’á ḃríġ sin, ar na bóiṫriḃ agus pé daoine a ġeoḃaiḋ siḃ, glaoiḋiḋ isteaċ orṫa ċun na bainise. 10Agus d’imṫiġ na seirḃísiġ amaċ ar na bóiṫriḃ, agus ḃailiġeadar isteaċ gaċ a ḃfuaradar de daoine, idir olc agus [ 62 ] maiṫ, agus ḃí an ḃainis lán de ḋaoine ’n-a suiḋe ċun bíḋ. 11Ansan do ṫáinig an rí isteaċ go ḃfeicfeaḋ sé an ċuideaċta, agus ċonaic sé ann duine ná raiḃ culaiṫ na bainise uime. 12Agus duḃairt sé leis: A ċara, conus a ṫánaís-se anso isteaċ gan culaiṫ na bainise umat? Aċ níor laḃair seisean focal. 13Ansan duḃairt an rí leis an luċt frioṫálṁa, Deiniḋ a láṁa agus a ċosa do ċeangal, agus caiṫiḋ amaċ é sa doirċeaċt atá amuiġ, áit ’n-a mbeiḋ gol agus díoscán fiacal. 14Óir tá glaoiḋte ar ṁórán, agus ní’l toġṫa aċ beagán.
15Ansan d’imṫiġ na Fairisíniġ, agus ċuadar i gcóṁairle go ndéanfaidis búntáiste ḃreiṫ air ’n-a ċaint. 16Agus ċuireadar ċuige deisgiobuil leó féin i n-aonḟeaċt le muintir Héróid, ċun a ráḋ leis: A Ṁáiġistir, is eól dúinn gur duine fírinneaċ tu, agus go múineann tú slíġ Dé sa ḃfírinne, agus ná fuil beann agat ar aoinne; óir ní ḟéaċann tú ċun pearsan aon duine. 17Innis dúinn, d’á ḃríġ sin, cad is dóiġ leat?[* 54] An ceart cáin do ḋíol le Caesar nó gan a ḋíol? 18Aċ ḃí fios a ndroċ-aigne ag Íosa agus duḃairt sé: A ċluanuiḋṫe, cad ċuige ḋaoiḃ ḃeiṫ a’m braṫ? 19Taisbeánaiḋ dom píosa d’airgead na cána. Agus ṫugadar dó pingin. 20Agus duḃairt Íosa leó: Cé leis an íoṁáiġ seo agus an sgríḃinn seo? 21Le Caesar, ar siad. Ansan duḃairt seisean leo: D’á ḃríġ sin [120]tugaiḋ do Ċaesar na neiṫe is le Caesar; agus tugaiḋ do Ḋia na neiṫe is le Dia. 22Nuair airiġeadar an méid sin ṫáinig iongnaḋ orṫa, agus d’ḟágadar ansan é, agus d’imṫiġeadar.
23An lá san ṫáinig na Sadducíniġ ċuige,[121] daoine adeir ná fuil aiseiriġe ann, agus ċeistiġeadar é, agus [ 63 ] duḃradar. 24A Ṁáiġistir, duḃairt Maois,[122] Má ġeiḃeann duine bás gan slioċt, pósaḋ a ḋriṫáir a ḃean, ionus go dtógfaḋ sé slioċt d’á ḋriṫáir. 25Ḃí i n-ár measg-ne mórṡeisear driṫár, agus do ṗós an ċéad duine acu bean, agus fuair sé bás, agus toisg gan slioċt a ḃeiṫ air, d’ḟág sé a ḃean agá ḋriṫáir; 26Mar an gcéadna an tarna duine acu, agus an tríṁaḋ duine, gur ráinig an seaċtṁaḋ duine. 27I n-a ndiaiḋ go léir fuair an ḃean bás. 28Sa n-aireiriġe, áṁṫaċ, cé’cu de’n ṁórṡeisear gur leis í? mar, ḃí sí acu go léir. 29D’ḟreagair Íosa, agus duḃairt sé leó: Táṫaoi ag dul amú’ toisg gan eólus a ḃeiṫ agaiḃ ar an Scriptiúir ná ar ċóṁaċtaiḃ Dé. 30Óir sa n-aireiriġe ní pósfar ná ní taḃarfar le pósaḋ, aċ beid siad cosṁail le h-aingealaiḃ Dé ar neaṁ. 31Aċ, i dtaoḃ aiseiriġe na marḃ, nár léigeaḃair an rud aduḃairt Dia, mar a ndeir sé liḃ: 32[123]Is mise Dia Abrahaim, agus Dia Ísaaic agus Dia Iácóib? Ní Dia do ḋaoiniḃ marḃa Dia, aċ do ḋaoiniḃ beó. 33Agus nuair a ḋ’airiġ na daoine é ḃíodar ag déanaṁ iongna d’á ṫeagasg.
34Nuair airiġ na Fairisíniġ nár ḟág sé focal le ráḋ ag na Sadducíniġ, ṫánadar i ḃfoċair a ċéile; 35Agus ċeistiġ duine acu é, ollaṁ sa dlíġ, ag baint trialaċ as, agus duḃairt: 36A Ṁaiġistir, cad í an aiṫne ṁór sa dlíġ? 37Duḃairt Íosa leis:[124] Gráḋfaiḋ tú do Ṫiġearna Dia ó d’ċroiḋe go h-iomlán, agus ó d’anam go h-iomlán, agus ó d’aigne go h-iomlán. 38Siní an aiṫne is mó, agus isí an ċéad aiṫne í. 39Agus tá an tarna h-aiṫne cosṁail léi:[125] Gráḋfaiḋ tú do ċóṁarsa mar ṫu féin. 40Tá an dlíġ go léir agus na fáiḋe ag seasaṁ ar an dá aiṫne sin.
41Ḃí na Fairisíniġ cruinniġṫe i ḃfoċair a ċéile, agus do ċeisdiġ Íosa iad, 42Agus duḃairt sé: Cad a ṫuigeann siḃ-se i dtaoḃ Ċríost? Cé ’ro mac é? Agus duḃradar leis: Mac Dáiḃid. 43Duḃairt sé leó: Ma ’seaḋ, cad uime go dtugann Dáiḃid, sa spioraid, a Ṫiġearna air, mar a ndeir sé: 44[126]Duḃairt an [ 64 ] Tiġearna le m’ Ṫiġearna, Suiḋ ar mo ḋeis, go gcuiread do naṁaid mar fuairmín fé d’ċosaibn? 45D’á ḃríġ sin, má ṫugann Dáiḃid a Ṫigearna air, conus atá sé ’n-a ṁac aige? 46Agus ní raiḃ oiread agus focal ag aoinne le ráḋ ’ġá ḟreagra; agus ó’n lá san amaċ níor leóṁaiḋ aoinne é ċeisdiú a ṫuille.
CAIBIDIOL XXIII.
Do ċóṁairliġ Críost deaġ-ṫeagasg na Sgríḃneóirí agus na ḃFarisíneaċ do ġlacaḋ agus a ndroċ-ṡampla do ṡeaċnaḋ, fógrann sé ar a Ḋeisgiobulaiḃ gan aiṫris do ḋéanaṁ ar a n-uaillṁian. A lán mairgí aige d’á ḃagairt orṫa mar ġeall ar an gceilg a ḃí ionta agus mar ġeall ar a ndaille.
1Ansan do laḃair Íosa leis an bpobul agus le n-a ḋeisgiobuil,
2Agus duḃairt sé: Táid na Sgríḃneóirí agus na Fairisíniġ suiḋte i gcaṫaoir Ṁaoise. 3D’á ḃríġ sin pé rud a déarfaid siad liḃ a ċoimeád, coimeádaiḋ é agus deiniḋ é; aċ na deiniḋ do réir a n-oibreaċa; óir deirid siad, agus ní ḋeinid siad. 4Óir ceangalaid siad ualaí troma do-iompuir, agus cuirid siad ar ġuailniḃ na ndaoine iad; aċ ní h-áil leó féin oiread agus méar a ċur ’ġá gcoruiġe. 5Deinid siad gaċ obair leó, áṁṫaċ, ionus go ḃfeicfeaḋ na daoine iad; leaṫnuiġid siad a ḃfulactéirí agus méaduiġid siad faḃraí a mbrat.[* 55] 6Is maiṫ leó ceann cláir ag suiḋe ċun bíḋ dóiḃ, agus na suiḋċáin uaċtaraċa ins na sinagógaiḃ. 7Agus fáiltiú ḋóiḃ i n-áit an ṁargaiḋ, agus go dtaḃarfaḋ na daoine Rabbí orṫa. 8Aċ ná tugtar[127] Rabbí oraiḃ-se: óir is aoinne aṁáin atá ’n-a Ṁáiġistir oraiḃ, agus is bráiṫre siḃ go léir. 9Agus [ 65 ] [128]ná tugaiḋ ḃúr n-aṫair ar aoinne ar an dtalaṁ so: óir is aoinne aṁáin is Aṫair agaiḃ, an t-é atá ins na flaṫais. 10Agus ná tugtar máiġistirí oraiḃ: óir is aoinne aṁáin is máiġistir agaiḃ, .i. Críosd.[* 56] 11An t-é is fearr oraiḃ, beiḋ sé 'n-a ṡeirḃíseaċ agaiḃ. 12Óir an t-é a ḋ'árdóċaiḃ é féin, ísleófar é; agus an t-é a ḋ'ísleóċaiḋ é féin, ardófar é.
13Aċ is mairg daoiḃ-se, a Sgríḃneóirí agus a Ḟairisíneaċa, a ċluanaiḋṫe: óir do ḋúnaḃair ríġeaċt na ḃflaṫas i n-aġaiḋ na ndaoine; mar, ní ṫéiġeann siḃ isteaċ, ná ní leigeann siḃ isteaċ na daoine atá ag dul isteaċ.
14Is mairg daoiḃ a Sgríḃneóirí agus a Ḟairisíneaċa, a ċluanaiḋṫe: óir iṫeann siḃ tiġṫe na mbaintreaċ, ag déanaṁ úrnuiġṫe fada; mar ġeall air sin is truime-de an ḃreiṫ a taḃarfar oraiḃ.
15Is mairg daoiḃ-se, a Sgríḃneóirí agus a Ḟairisíneaċa, a ċluanaiḋṫe: óir siuḃlann siḃ muir agus tir ċun aoinne aṁáin a ṫaḃairt ċun ḃúr gcreidiṁ; agus nuair a ṫugann siḃ liḃ é déineann siḃ mac-ḟrinn de níosa ḋá ṁeasa 'ná siḃ féin.
16Is mairg daoiḃ-se, a ġiollaí dalla adeir: Pé duine a ḋearḃóċaiḋ dar an teampal, is neaṁniḋ é; aċ an t-é ḋearḃóċaiḋ dar ós an teampail tá an ceangal air. 17A ḋaoine dalla gan ċiall: cé'cu is mó le ráḋ, an t-ór, nó an teampal a ḃeannuiġeann an t-ór? 18Agus: Pé duine ḋearḃóċaiḋ dar an altóir, is neaṁníḋ é; aċ pé duine a ḋearḃóċaiḋ dar an dtaḃarṫas atá ar an altóir, tá an ceangal air. 19A ḋaoine dalla: Cé'cu is mó, an taḃarṫar nó an altóir a ċuireann an ḃeannuiġṫeaċ ar an dtaḃarṫas? 20D'á ḃríġ sin, an t-é dearḃuiġeann dar an altóir, dearḃuiġeann sé dar an altóir agus gaċ a ḃfuil uirṫi. 21Agus an t-é a [ 66 ] ḋearḃuiġeann dar an teampal, dearḃuiġeann sé dar an teampal agus dar an t-é atá ’n-a ċóṁnuiḋe ann. 22Agus an t-é ḋearḃuiġeann dar neaṁ, dearḃuiġeann sé dar caṫaoir ríoga Dé, agus dar an t-é atá ’n-a ṡuiḋe inti.
23Is máirg daoiḃ-se, a Sgríḃneóirí agus a Ḟairisíneaċa, a ċluanaiḋṫe: óir tugann siḃ deaċṁaḋ as an miontais agus as an ainise agus as an gcuimin, agus d’ḟágaḃair gan cóṁlionaḋ na neiṫe is truime sa dlíġ, [129]breiṫeaṁantas, agus trócaire, agus creideaṁ; ḃí sé ceart agaiḃ iad-san do ḋéanaṁ agus gan iad-súd do leigint ar lár. 24A ġiollaí dalla, sgagann siḃ amaċ an ċuil agus sloigeann siḃ an camal.
25Is mairg daoiḃ-se, a Sgríḃneóirí agus a Ḟairisíneaċa, a ċluanaiḋṫe: óir glanann siḃ an taoḃ amuiġ de’n ċupán agus de’n ṁéis; aċ táṫaoí lán, laistiġ, de ḃraduíol agus de ṡailiġṫeaċt. 26A Fairisíniġ ḋaill, glan ar dtúis an taoḃ istiġ de’n ċupán agus de’n ṁéis, ionus go mbeaḋ an taoḃ amuiġ glan.
27Is mairg daoiḃ, a Sgriḃneóirí agus a Ḟairisíneaċa, a cluanaiḋṫe: óir is cuma siḃ nó uaġna aolta, a ḟéaċann go h-áluinn lasmuiġ, sé ṡúiliḃ daoine, aċ laistiġ táid siad lán de ċnáṁaiḃ daoine marḃa, agus de’n uile ṡaġas bréantais. 28Ar an gcuma gcéadna féaċann siḃ-se fíoraonta ar an dtaoḃ amuiġ, fé ṡúiliḃ daoine; aċ laistiġ táṫaoí lán de’n ḟeall agus de’n ṁalluiġṫeaċt.
29Is mairg daoiḃ, a Sgríḃneóiri agus a Ḟairisíneaċa an ḟill: a ḋeineann tuamaí do ċur suas do sna fáiḋiḃ; agus a ċuireann na h-órnáidí ar uaġnaiḃ na ḃfíoraon, Agus deireann siḃ:[* 57] 30Dá mbeimís-ne beó le linn ár sinsear ní ḃeimís páirteaċ leó i ḃfuil na ḃfáiḋ. 31D’á ḃríġ sin is fínniṫe siḃ oraiḃ féin gur siḃ slioċt na ndaoine a ṁairḃ na fáiḋe. 32Líonaiḋ-se suas, mar sin, tóṁas ḃúr sínsear. 33A aiṫreaċa niṁe, [ 67 ] a ṡlioċt na n-aiṫreaċ niṁe, cad é an dul atá aġaiḃ-se ó ḃreiṫ ifrinn? 34D’á ḃríġ sin, féaċ, cuirim-fe ċúġaiḃ fáiḋe, agus luċt eagna, agus luċt sgríḃinne; agus marḃóċaiḋ siḃ cuid acu, agus céasfaiḋ siḃ ar ċrosaiḃ cuid acu agus sgiúrsálfaiḋ siḃ cuid acu i nḃúr sinagógaiḃ, agus ruaigfiḋ siḃ iad ó ċaṫair go caṫair. 35Ionus go dtiocfaḋ oraiḃ gaċ fuil ḟíoraonta d’ár doirteaḋ ar an dtalaṁ, ó ḟuil an ḟíoraoin [130]Abel go fuil [131]Ṡacariais mic Ḃaraċiais a ṁarḃaḃair idir an teampal agus an altóir.[* 58] 36Go deiṁin adeirim liḃ, tiocfaiḋ na neiṫe sin go léir ar an slioċt so.
37A Ierúsalem, a Ierúsalem, a ṁarḃuiġeann na fáiḋe, agus a ġaḃann do ċloċaiḃ ins na daoine a curtar ċúġat, cad é a ṁiniceaċt dob’ áil liom do ċlann a ḃailiú ċuġam mar a ḃailiġeann an ċearc a h-ál fé n-a sgiaṫánaiḃ, agus níor ḃ’áil leat! 38Féaċ, fágfar ḃúr dtiġ i n’uaigneas agaiḃ. 39Óir adeirim liḃ, ní ḟeicfiḋ siḃ mise feasda go n-abraiḋ siḃ: Molaḋ leis an t-é atá ag teaċt i n-ainim an Tiġearna.
CAIBIDIOL XXIV.
An íde a ḃí le teaċt ar an dteampul; agus na cóṁarṫaí a ḃí le teaċt roimis; agus roime lá an ḃreiṫeaṁantais. Ní foláir dúinn ḃeiṫ ag faire i gcóṁnuíġe.
1Agus do ċuaiḋ Íosa amaċ as an dteampul, agus ḃí sé ag imṫeaċt; agus ṫáinig a ḋeisgiobuil ċuige ag taisbeáint oibreaċa an teampail dó. 2Agus duḃairt seisean leó ’ġá ḃfreagra: An ḃfeiceann siḃ na neiṫe sin go léir? Go deiṁin adeirim liḃ, ní fágfar anso cloċ ar muin cloiċe gan raobaḋ.
[ 68 ] 3Agus do ṡuiḋ sé ar ċnoc Oliḃet, agus ṫáinig a ḋeisgiobuil ċuige a gan ḟios, agus duḃradar: Innis dúinn caṫain a ṫuitfid na neiṫe seo amaċ, agus cad a ḃeiḋ mar ċóṁarṫa ar do ṫeaċt-sa, agus ar ḋeire an tsaoġail. 4Agus duḃairt Íosa leó ’ġá ḃfreagra: [132]Seaċnaiḋ agus ná cuireaḋ aoinne amú’ siḃ.
5Óir tiocfaid a lán am’ ainim-se agus déarfaid siad, Is mise Críost; agus meallfaid siad a lán. 6Agus aireóċaiḋ siḃ cogaí agus ráflaí ar ċogaíḃ. Seaċnaiḋ agus ná bíoḋ buaireaṁ oraiḃ; mar ní foláir na neiṫe sin do ṫeaċt, aċ ní h-é an deire fós é. 7Óir eireóċaiḋ cine i n-aġaiḋ cine, agus ríġeaċt i n-aġaiḋ ríġeaċta; agus beiḋ galair, agus gorta, agus luasgaḋ talṁan, ar fuid áiteana. 8Tosaċ na dtrioblóidí, áṁṫaċ, iad san go léir. 9Ansan cuirfid siad siḃ-se i gcruaḋtan, agus cuirfid siad ċun báis siḃ; agus beiḋ fuaṫ ag na geintiḃ go léir daoiḃ mar ġeall ar m’ainim-se. 10Ansan glacfaiḋ a lán daoine sgannal, agus déanfaid siad feall ar a ċéile, agus beiḋ fuaṫ acu d’á ċéile. 11Agus eireóċaid a lán fáiḋí fallsa, agus meallfaid siad a lán. 12Agus toisg an ṁalluiġṫeaċt a ḃeiṫ iomarcaċ fuarfaiḋ an ċarṫanaċt i n-a lán. 13Aċ an t-é a ḃeiḋ seasaṁaċ amaċ go deire, raġaiḋ sé saor. 14Agus craoḃsgaoilfar an soisgéal so na ríġeaċta tríd an ndoṁan go léir mar ḟiaḋnaise do sna geintiḃ go léir; agus ansan tiocfaiḋ an críoċnú.
15D’á ḃríġ sin, nuair a ċífiḋ siḃ [133]gráin an léirsgriosa, ar ar laḃair Daniel fáiḋ, ’n-a seasaṁ sa n-áit naoṁṫa: an t-é a léiġfiḋ, tuigeaḋ: 16Ansan an ṁuintir atá i n-Iúdéa teiṫidís ċun na gcnoc; 17Agus an duine ar ḃuaic an tiġe, ná téiġeaḋ sé síos ċun aon rud a ḃreiṫ as a ṫiġ leis; 18Agus an duine sa ṗáirc ná filleaḋ sé a d’iarraiḋ a ḃrait. 19Is mairg do luċt clainne ḋ’iompar, áṁṫaċ, agus do luċt oileaṁna, ins na laeṫiḃ sin. 20Aċ guíḋiḋ gan ḃúr dteiṫe ḃeiṫ sa ġeiṁreaḋ ná ar an sabbóid. 21Óir beiḋ buaireaṁ mór an uair sin, ná raiḃ a leiṫéid ó ṫosaċ an doṁain go dtí so, agus ná beiḋ. 22Agus mura gciorruiġtí na laeṫanta [ 69 ] san ní ḃeaḋ dul as ag feóil an biṫ; Aċ ciorrófar na laeṫanta san ar son na ḃfíoraon. 23An uair sin má deir aoinne liḃ: Féaċ, tá Críost anso, nó ansúd; ná creidiḋ. 24Mar, eireóċaid Críostana fallsa agus fáiḋí fallsa, agus taḃarfaid siad cóṁarṫaí móra uaṫa agus iongnaí, i dtreó go seólfaí amú’ na fíoraoin féin (dá mb’ ḟéidir é). 25Féaċ, tá innste agam daoiḃ roim ré. 26D’á ḃríġ sin má deirid siad liḃ: Féaċ, tá sé sa ḃfásaċ: ná téiġiḋ amaċ; Féaċ, tá sé ins na seómraíḃ: ná creidiḋ. 27Óir, mar an splanc a ṫagann as an dtaoḃ ṫoir agus a ċítear go dtí an taoḃ ṫiar, sin mar a ḃeiḋ teaċt Ṁic an Duine. 28Pé áit ’n-a mbeiḋ an corp, is ann a ċruinneóċaid na fiolair.[* 59]
29[134]Agus láiṫreaċ tar éis trioblóide na laeṫanta san doirċeófar an ġrian, agus ní ṫaḃarfaiḋ an gealaċ a solus, agus tuitfiḋ na réalta as an spéir, agus beid cóṁaċta na ḃflaṫas d’á suaṫaḋ;[* 60] 30Agus ansan ċífar cóṁarṫa Ṁic an Duine sa spéir; agus ansan caoifid treaḃa an doṁain go léir, [135]agus cífid siad Mac an Duine ag teaċt i sgamallaiḃ neiṁe le mór-ċóṁaċt agus le gradam.[* 61] 31[136]Agus cuirfiḋ sé a aingil amaċ, le trúmpa agus le guṫ árd: agus cruinneóċaid siad a ḟíoraoin ós na ċeiṫre gaoiṫiḃ, ó uaċtar na ḃflaṫas go dtí a n-íoċtar. 32Foġlumuiġiḋ soluíd ó’n gcrann fíge. Nuair a ḃíonn a ġéag bog, agus a ḋuilleaḃar tagaiṫe amaċ, tá ḟios agaiḃ an saṁraḋ ḃeiṫ i n-aċmaireaċt. 33Mar sin daoiḃ-se, nuair a ċífiḋ siḃ na neiṫe seo uile, bíoḋ a ḟios agaiḃ go ḃfuil sé i n-aice liḃ, ins na dóirsiḃ. 34Go deiṁin adeirim liḃ, ní imṫeóċaiḋ an [ 70 ] tslioċt so go dtiocfaid na neiṫe seo go léir ċun cinn. 35Raġaiḋ an spéir agus an talaṁ ar neaṁníḋ, aċ ní raġaid mo ḃréiṫre-se ar neaṁníḋ.[* 62]
36I dtaoḃ an lae sin, áṁṫaċ, agus na h-uaire sin, ní'l fios ag aoinne, dá mb’iad aingil na ḃflaṫas féin iad, aċ ag an Aṫair aṁáin. 37Óir mar a ḃí i laeṫiḃ Nóe iseaḋ ḃeiḋ teaċt Ṁic an Duine. 38Mar a ḃíodar ins na laeṫanta roimis an ndílinn ag iṫe agus ah ól, ag pósaḋ agus ag taḃairt le pósaḋ, díreaċ go dtí an lá ’na ndeaġaiḋ Nóe isteaċ sa n-arc, 39Agus ní raiḃ ḟios acu go dtí go dtáinig an díle, agus gur rug sí ċun siúḃail iad go léir; sin mar a ḃeiḋ teaċt Ṁic an Duine. 40Ansan beiḋ beirt i bpáirc: Tógfar duine agus fágfar duine. 41Beiḋ beirt ḃan ag meilt le muileann: 42Tógfar bean agus fágfar bean. Deiniḋ faire, d’á ḃríġ sin; mar ní fios daoiḃ cad é an uair a tiocfaiḋ ḃúr dTiġearna. 43Aċ ḃíoḋ ḟios an méid seo agaiḃ, dá mbeaḋ ḟios ag fear an tiġe cad é an uair a ḃeaḋ an biṫeaṁnaċ le teaċt, go deiṁin do ḋéanfaḋ sé faire, agus ní leigfeaḋ sé a ṫiġ do ḃriseaḋ isteaċ. 44D’á ḃríġ sin, bíḋiḋ-se, leis, ollaṁ, mar an uair náċ eól daoiḃ ipeaḋ atá Mac an Duine le teaċt.
45Cé h-é, is dóiġ leat, an seirḃíseaċ dílis, ciallṁar, a ċuir a ṫiġearna os cionn a ṁuintire, ċun bíḋ a ṫaḃairt dóiḃ do réir aimsire? 46[137]Is aoiḃinn do’n tseirḃíseaċ san, nuair a ṫiocfaiḋ a ṫiġearna, má ġeiḃeann sé é ag déanaṁ na h-oibre sin. 47Go deiṁin adeirim liḃ, cuirfiḋ sé os cionn a ċoda go léir é. 48Aċ má deir an droċ-ṡeirḃíseaċ san ’n-a ċroiḋe féin: Tá mo ṫiġearna ag déanaṁ ríġnis de ṫeaċt; 49Agus má ḋíríġeann sé ar a ċóṁ-ṡeirḃíseaċa do ḃualaḋ, agus ar ḃeiṫ ag iṫe agus ag ól i ḃfoċair luċt meisge; 50Tiocfaiḋ tiġearna an tseirḃísiġ sin an lá náċ dóiġ leis, agus an uair náċ eól dó; 51Agus deiġilfiḋ sé é, agus ceapfaiḋ sé a ċuid ameasg luċt fill: beiḋ sa n-áit sin gol agus díoscán fiacal.
[ 71 ]
CAIBIDIOL XXV.
Parabal an deiċniúḃar maiġdean, agus na dtalant, agus tuairisg ar an mbreiṫeaṁantas déanaċ.
1Ansan beiḋ ríġeaċt na ḃflaṫas cosṁail le deiċniúḃar maiġdean a ṫóg a lóċranna agus a ċuaiḋ amaċ i gcoinniḃ an ċéile agus na céile. 2Agus ḃí cúigear acu ciallṁar, agus an cúigear eile gan ċiall. 3Agus an cúigear a ḃí gan ċiall nuair a ṫógadar na lóċranna, níor ṫugadar oíle leó. 4Aċ do ṫug an cúigear a ḃí ciallṁar oíle leó i n-a n-árṫáiḃ i dteannta na lóċrann. 5Agus do ḋein an céile moill, agus ṫáinig múisiún orṫa go léir, agus do ṫuiteadar ’n-a gcodlaḋ. 6I lár na h-oiḋċe, áṁṫaċ, do deineaḋ guṫ árd: Féaċ, tá an céile ag teaċt; téiġiḋ amaċ ’n-a ċoinniḃ. 7Ansan d’eiriġeadar na maiġdeana san go léir agus ċuireadar a lóċranna i dtreó. 8Agus duḃairt an ċuid a ḃí gan ċiall leis an gcuid a ḃí ciallṁar: Tugaiḋ dúinne cuid de’n oíle atá agaiḃ-se, mar tá ár loċranna ag dul i n-éag. 9D’ḟreagair an ṁuintir ċiallṁar agus duḃradar: Ar eagla ná beaḋ ár ndóiṫin ann dúinne agus daoíḃ-se, is fearr siḃ a d’imṫeaċt ċun na gceannaiḋṫe agus oíle ċeannaċ daoiḃ féin. 10Agus an ḟaid a ḃíodar ag dul ’ġá ceannaċ, ṫáinig an céile; agus an ṁuintir a ḃí ollaṁ ċuadar isteaċ i n-aonḟeaċt leis ċun na bainise, agus do dúnaḋ an dorus. 11Ar ball ṫáinig na maiġdeana eile agus duḃradar: A Ṫigearna, a Ṫiġearna, osgail dúinne. 12Aċ d’ḟreagair seisean agus duḃairt: Go deiṁin adeirim liḃ, ní’l aon aiṫne agam oraiḃ.
13Deiniḋ faire, d’á ḃríġ sin, mar ní h-eól daoiḃ an lá ná an uair.
14Mar, ar nós an ḟir a ḃí ag dul aḃfad ó ḃaile, agus do ġlaoiḋ ċuige a ṡeirḃíiġ, agus ṫug a ċuid dóiḃ, 15Agus ṫug ċúig talanta do ḋuine acu agus ḋá ṫalant do ḋuine eile, agus talant do ḋuine eile; do gaċ duine do réir a ċumais oibre; agus d’imṫiġ láiṫreaċ. 16Agus d’imṫiġ an t-é a fuair na ċúig talanta, agus d’oibriġ sé iad, agus ḋein sé ċúig talanta eile. 17Mar an gcéadna an t-é a fuair an dá talant ḋein [ 72 ] sé ḋá ċeann eile. 18Aċ an t-é a fuair an t-aon talant aṁáin d’imṫiġ sé agus ḋein sé poll sa talaṁ, agus ċuir sé airgead a ṫiġearna i ḃfolaċ. 19Tar éis mórán aimsire, áṁṫaċ, ṫáinig tiġearna na seirḃíseaċ san, agus ṡocaruiġ sé cúntas leó. 20Agus ṫáinig an t-é a fuair na cúig talanta agus ṫug sé leis na ċúig talanta eile, agus duḃairt: A Ṫiġearna, ṫugais cúig talanta ḋom. Féaċ, sin cúig cinn eile curṫa leó agaim. 21Duḃairt a ṫiġearna leis: Is maiṫ é sin, a ṡeirḃísiġ ḟóġanta, ḋílis; ó ḃís dílis os cionn an ḃeagáin cuirfead ṫu os cionn an ṁóráin; eiriġ isteaċ i n-aoiḃneas do ṫiġearna. 22Agus ṫáinig an fear a fuair an dá ṫalant agus duḃairt: A Ṫiġearna, ṫugais dom ḋá ṫalant; féaċ, sin ḋá ceann eile curṫa leó agam. 23Duḃairt a ṫiġearna leis: Is maiṫ é sin, a ṡeirḃísiġ ḟóganta, ḋílis; ó ḃís dílis os cionn an ḃeagáin cuirfead ṫu os cionn an ṁóráin; eiriġ isteaċ i n-aoiḃneas do ṫiġearna. 24Ansan do ṫáinig an fear a fuair an t-aon talant aṁáin, agus duḃairt: A Ṫiġearna, is eól dom gur duine cruaiḋ tu; baineann tú sa n-áit nár [138]ċuiris, agus cruinniġeann tú sa n-áit nár sgaipis. 25Agus le h-eagla róṁat ċuireas do ṫalant i ḃfolaċ sa talaṁ; seo, siné do ċuid féin agat. 26Agus d’ḟreagair a ṫigearna é, agus duḃairt leis: A droċ-ṡeirḃísiġ díoṁaoin, dob’ eól duit go mbainim sa n-áit na cuirim, agus go gcnuasuiġim sa n-áit nár ḋeineas sgaipeaḋ ann. 27Ḃí sé ceart agat, d’á ḃríġ sin, mo ċuid airgid a ṫaḃairt dos na bancairíḃ, i dtreó, nuair a ṫiocfainn, go ḃfaiġinn mo ċuid féin agus an t-úncumas. 28Tógaiḋ uaiḋ mar sin, an talant agus tugaiḋ é do’n t-é go ḃfuil na deiċ dtalanta aige. 29Óir an t-é go ḃfuil aige, taḃarfar dó, agus beiḋ flúirse aige; agus an té ná fuil aige, togfar uaiḋ an rud a saṁluiġtear a ḃeiṫ aige. 30Agus an seirḃíseaċ neaṁṫairḃeaċ, caiṫiḋ amaċ é sa doirċeaċt atá amuiġ; ansan iseaḋ ḃeiḋ gol agus díoscán fiacal.
31Aċ nuair a ṫiocfaiḋ Mac an Duine ’n-a gradam, agus a aingil go léir i n-aonḟeaċt leis, suiḋfiḋ sé [ 73 ] gncaṫaoir a ġradaim; 32agus crunnneófar ’n-a láṫair i a geinte go léir; agus deiġilfiḋ sé ó n-a ċéile iad, mar ḋeigileann an t-aoḋaire na caoire ós na gaḃair; 33Agus cuirfiḋ sé na caoire ar a láiṁ ḋeis, agus na gaḃair ar a láiṁ clé. 34Ansan déarfaiḋ an Rí leis an muintir a ḃeiḋ ar a láiṁ ḋeis: Téanaiḋ, a ḋaoine beannuiġṫe le m’Aṫair, agus sealḃuiġiḋ an ríġeaċt atá ollaṁ daoiḃ ó ċruiṫniú an doṁain: 35Mar, [139]ḃí ocras orm, agus ṫugaḃair rud le n-iṫe ḋom; ḃí tart orm, agus ṫugaḃair le n-ól dom; ḃíos ar fán, agus ṫugaḃair ḃeiṫ istiġ dom; 36Ḃíos noċt, agus ċlúdaḃair mé; ḃíos breóite agus ṫánaḃair am’ ḟéaċaint; ḃíos sa ṗríosún agus tánaḃair ċúgam. 37Ansan freagaróċaid na fíoraoin é, agus déarfaid siad: A Ṫiġearna, caṫain a ċonacamair-ne ocras ort, agus gur ṫugamair bia ḋuit? Nó tart ort, agus gur ṫuganair deoċ duit? 38Nó caṫain a ċonacamair ar fán tu, agus gur ṫugamair ḃeiṫ istiġ duit? nó noċt, agus gur ċlúduiġeamair ṫu? 39Nó caṫain a ċonacamair ṫu breóite, nó i bpríosún, agus gur ṫánamair ċúġat? 40Agus déarfaiḋ an Rí ’ġá ḃfreagra: Go deiṁin adeirim liḃ, an ḟaid a ḋeineaḃair é do ḋuine de’n ċuid is suaraíġe de m’bráiṫriḃ anso, do ḋeineaḃair dóṁ-sa é. 41Ansan déarfaiḋ sé leis an muintir a ḃeiḋ ar a láiṁ ċlé: [140]Imṫiġiḋ uaim, a ḋream ṁallaiġṫe, isteaċ sa teine ṡióruiḋe do h-ollaṁuiġeaḋ do’n diaḃal agus d’á aingealaiḃ; 42Mar, ḃí ocras orm, agus níor ṫugaḃair rud le n-iṫe ḋom; ḃí tart orm, agus níor ṫugaḃair deoċ dom. 43Ḃíos ar fán, agus níor ṫugaḃair ḃeiṫ istiġ dom; ḃíos noċt, aguf níor ċlúdaḃair mé; ḃíos breóite, agus sa ṗríosún, agus níor ṫánaḃair am’ ḟéaċaint. 44Ansan déarfaid siad-san leis, ’ġá ḟreagra: A Ṫiġearna caṫain a ċonacamair-ne ṫu fé ocras ’ná fé ṫart, ná ar fán, ná noċt, ’ná breóite, ná 1 bpríosún, agus nár ḋéineamair furtaċt ort? 45Ansan déarfaiḋ sé ’ġá ḃfreagra: Go deiṁin adeirim liḃ, an ḟaid nár ḋeineaḃair d’aoinne de’n ṁuintir ṡuaraċ so é ’níos [ 74 ] ḋeineaḃair dóṁ-sa é. 46[141]Agus imṫeóċaid siad san isteaċ i bpiantaiḃ síoruíḋe; agus na fíoraoin isteaċ i mbeaṫa ṡíoruiḋe.
CAIBIDIOL XXVI.
Na h-Iúdaiġ ag déanaṁ ceilge i n-aġaiḋ Ċríost. Máire ’ġá ungaḋ. Feall Iúdáis. An suipéar deirineaċ. An ġuiḋe sa ġáirdín. Gaḃáll ár dTiġearna. An cor do tugaḋ air i dtiġ Ċaiṗas.
1Agus do ṫárla, nuair a ċríoċnuiġ Íosa na briaṫra san go léir, go nduḃairt sé le n-a ḋeisgiobulaiḃ: 2Is eól daoiḃ go mbeiḋ an Ċáisg ann tar éis ḋá lá, agus taḃarfar Mac an Duine suas ċun a ċéasda.
3Ansan do ṫáinig i ḃfoċair a ċéile uaċtaráin na sagart agus seanóirí an ṗobuil i halla an árd-ṡagairt, dár ḃ’ainim Caiṗas; 4Agus ḋeineadar cóṁairle ċun go n-déanfaidís Íosa do ġaḃáil le ceilg, agus é ċur ċun báis. 5Duḃradar, áṁṫaċ, Ná deintear é lá na féile, le h-eagla go mbeaḋ toirmeasg sa ṗobul.
6Aċ nuair a ḃí Íosa i mBetánia, i dtiġ Ṡímóin, an loḃar, 7Ṫáinig [142]bean ċuige agus árṫaċ alabastair aici a ḃí lán d’ungaḋ ana-daor, agus do ḋoirt sí ar a ċeann é, agus é ’n-a luiġe. 8Agus nuair a ċonaic na deisgiobuil san, ḃí díombáḋ orṫa, agus duḃradar: Cad ċuige an ḃásta so? 9D’ḟéadaí é sin do ḋíol ar ṁórán, agus é ṫaḃairt dos na boċtaiḃ. 10Do ṫuig Íosa, áṁṫaċ, agus duḃairt leó: Cad ċuige ḋaoiḃ ḃeiṫ ag iomaiġ leis an mnaoi seo? Is gníoṁ maiṫ atá déanta aici orm-sa. 11Óir táid na boiċt i gcóṁnuiġe agaiḃ i nḃúr ḃfoċair, aċ ní’lim-se i gcóṁnuiġe agaiḃ.[* 63] 12Mar, [ 75 ] nuair a ċuir sí seo an ungaḋ so ar mo ċorp-sa, is ċun m’aḋlaċta a ḋein sí é. 13Go deiṁin adeirim liḃ, pé áit ar fuid an doṁain go léir go gcraoḃsgaoílfar an Soisgéal so ann, ’neósfar, leis, mar ċuiṁne uirṫi seo, an gníoṁ so atá déanta aici.
14Ansan d’imṫiġ duine de’n dáréag, dár b’ainim Iúdás Iscariot, ag triall ar uaċtaránaiḃ na sagart, 15Agus duḃairt sé leó: Cad is toil liḃ a ṫaḃairt dóṁ-sa agus taḃarfad suas daoiḃ é? Agus ṡocaruiġeadar-san leis ar ṫríoċad píosa airgid. 16Agus ar san amaċ ḃí sé ag faire ar ċaoi ċun é ṫaḃairt suas.
17An céad lá, áṁṫaċ, de laeṫantaiḃ féile an aráin gan gort ṫáinig a ḋeisgiobuil ċun Íosa, agus duḃradar: Cár ṁaiṫ leat go ndéanfaimís an ċáisg d’ollaṁú ḋuit le caiṫeaṁ? 18Agus duḃairt Íosa: Téiġiḋ as ċaṫair ċun duine áiriṫe, agus abraiḋ leis: Deir an Máiġistir: Tá m’aimsir i ngoireaċt dom; déanfad féin agus mo ḋeisgiobuil an Cáisg agat-sa. 19Agus ḋein na deisgiobuil mar a ḋ’órduiġ Íosa ḋóiḃ, agus d’ollaṁuiġeadar an Ċáisg.
20Agus nuair a ḃí an tráṫnóna ann, do ṡuiḋ sé i ḃfoċair a ḋáréag deisgiobul. 21Agus nuair a ḃíodar ag iṫe, duḃairt sé: Go deiṁin Adeirim liḃ go ḃfuil duine AgAiḃ atá Ċun}} mé ḋíol. 22Agus ṫáinig anaḃuairt orṫa, agus ċromadar, gaċ duine, ar a ráḋ, An mise é, a Ṫiġearna? 23Agus duhbairt seisean ’ġá ḃfreagra: An t-é a ċuir a láṁ sa ṁéis am’ ċuíḃreann, díolfaiḋ sé mé. 24Tá Mac an Duine ag imṫeaċt, [143]fé mar atá sgríoḃṫa ’n-a ṫaoḃ; aċ is mairg do’n ḟear san tré a ndéanfar Mac an Duine do ḋíol. Ba ṁaiṫ an rud do’n ḟear san gan é ṫeaċt riaṁ ar an saoġal. 25Ansan, do ḟreagair Iúdás, An fear a ḋíol é, agus duḃairt: An mise é, a Ṁáiġistir? Duḃairt sé leis: Duḃraís é.
26An ḟaid a ḃíodar ag iṫe, do ṫóg Íosa arán, agus ḃeannuiġ é, aguf ḃris é, aguf ṫug d’á ḋeisgiobulaiḃ é; [ 76 ] agus duḃairt: Glacaiḋ agus iṫiḋ: Is é mo ċorp é seo.[* 64] 27Ansan do ṫóg sé an ċailís agus ġaiḃ sé buiḋeaċas: agus ṫug sé ḋóiḃ, agus duḃairt: Ólaiḋ go léir as so.[* 65] 28Óir is í mo ċuid fola, fuil au tiomna nua, í seo a doirtfar ar son a lán ċun peacaí do ṁaiṫeaṁ.[* 66] 29Deirim liḃ, áṁṫaċ: Ní ólfad airís de’n toraḋ so na fíneaṁna go dtí an lá san ’n-a n-ólfad é go nua mar aon liḃ-fe i ríġeaċt m’Aṫar.[* 67]
30Agus tar éis himna do ráḋ ḋóiḃ, ċuadar amaċ go cnoc Oliḃet.
31Ansan duḃairt Íosa leó: Glacfaiḋ siḃ go léir sgannal umam-sa anoċt. Óir tá sgríoḃṫa: [144]Buailfad an t-aoḋaire agus sgaipfar caoire an tréada.[* 68] 32Aċ tar éis aiseiriġṫe ḋom raġad róṁaiḃ sa nGaililí. 33Agus duḃairt Peadar ’ġá ḟreagra: Bíoḋ go nglacfaiḋ an uile ḋuine sgannal umat, ní ġlacfad-sa sgannal [ 77 ] umat ċoíḋċe. 34Duḃairt Íosa leis: Go deiṁin adeirim leat, anoċt féin, sar a nglaoiḋfiḋ an coileaċ, séanfair-se mise trí h-uaire. 35Duḃairt Peadar leis: Bíoḋ go mbeaḋ orm bás d’ ḟáġail i n-aonfeaċt leat ní ṡéanfad ṫu. Duḃairt na deisgiobuil go léir an ċaint ċéadna.
36Ansan do ṫánig Íosa agus iad féin ċun an baile ar a dtugtar Getsemaní; agus duḃairt sé le n-a ḋeisgiobuil: Suiḋiḋ-se anso go dtéiġead-sa ansúd anonn ċun úrnuiġṫe déanaṁ. 37Agus ṫóg sé leis Peadar agus beirt ṁac Sebedé agus ṫurnuiġ sé ar ḃeiṫ go buarṫa agus go brónaċ. 38Ansan duḃairt sé leó: Tá brón an ḃáis ar m’anam: Fanaiḋ anso agus deiniḋ faire am’ ṫeannta. 39Ansan do ḋruid sé tamall uaṫa, agus do ṫuit sé ar a aġaiḋ, ag guiḋe, agus duḃairt sé: A Aṫair, má’s féidir é, gaḃaḋ[145] an cailís seo ṫaram; aċ sa n-am gcéadna, ná deintear mar is toil liom-sa, aċ mar is toil leat-sa. 40Agus ṫáinig sé ċun a ḋeisgiobul, agus fuair sé ’n-a gcodlaḋ iad, agus duḃairt sé le Peadar: An aṁlaiḋ nár ḟéadaḃair faire ḋéanaṁ aon uair a’ ċluig aṁáin liom? 41Deiniḋ faire agus úrnuiġṫe, ionus ná raġaḋ siḃ i gcaṫaíḃ. Tá an spioraid tugṫa, aċ tá an ḟeóil lag. 42Ċuaiḋ sé i leiṫ taoiḃ airís ag guiḋe, agus duḃairt: A Aṫair, mura féidir an ċailís seo do ḋul ṫarm gan me ’ġá h-ól, do ṫoil-se go ndeintear. 43Agus ṫáinig sé airís agus fuair sé ’n-a gcodlaḋ iad; óir do ḃí mairḃitíġe ar a súiliḃ. 44Agus d’ḟág sé iad, agus d’imṫiġ sé airís, agus ḋein sé guiḋe an tríṁaḋ h-uair, ag ráḋ na cainte céadna. 45Ansan ṫáinig sé ċun na ndeisgiobul, agus duḃairt leó: Deinid codlaḋ anois, agus glacaiḋ suaiṁneas: féaċ, tá an uair buailte linn agus taḃarfar Mac an Duine i láṁaiḃ na bpeacaċ. 46Eiriġiḋ, gluaisimís: Féaċ, tá an fear a ḃraṫfaiḋ mé ag teaċt.
47Agus é ag ráḋ na ḃfocal san, féaċ, ṫáinig Iúdás, duine de’n dáréag, agus sluaġ le n-a ċois a ċuir [ 78 ] uaċtaráin na sagart agus seanóirí an ṗobuil leis, agus claiḋṁte acu agus bataí. 48An fear a ḃraṫ é, áṁṫaċ, ṫug sé cóṁarṫa ḋóiḃ; duḃairt sé leó: An t-é go dtaḃarfad-sa póg dó, siné é; gaḃaiḋ greim air. 49Agus láiṫreaċ ṫáinig sé ċun Íosa, agus duḃairt: Go mbeannuiġṫear duit a Ṁáiġistir. Agus ṫug sé póg dó. 50Agus duḃairt Íosa leis: A ċara, cad ċuige go dtánaís? Ansan ṫánadar agus ċuireadar a láṁa ar Íosa agus ċoimeádadar greim air. 51Agus féaċ, duine de’n ṁuintir a ḃí i ḃfoċair Íosa do ṡín sé a láṁ, agus ṫaraing sé a ċlaiḋeaṁ; agus ḃuail sé seirḃíseaċ an árd-ṡagairt, agus ḃain sé an ċluas de. 52Ansan duḃairt Íosa leis: Cuir do ċlaiḋeaṁ ṫar n-ais i n-a inead féin. Óir, [146]gaċ duine a ṫógfaiḋ claiḋeaṁ, is le claiḋeaṁ a ṫuitfiḋ sé. 53An aṁlaiḋ is dóiġ leat náċ féidir dóṁ-sa a iarraiḋ ar m’Aṫair, agus cuirfiḋ sé ċúġam láiṫreaċ níos mó ’ná ḋá [147]legión déag aingeal? 54Conus, d’á ḃríġ sin, a cóṁlíonfar an [148]scriptiúir, óir ní foláir a ṫuitim amaċ mar seo. 55An uair sin duḃairt Íosa leis an sluaġ: Ṫánaḃair amaċ ċun beirṫe orm, agus claiḋṁte agus bataí agaiḃ, mar a ṫiocfaḋ siḃ ċun beirṫe ar ḃiṫeaṁnaċ. Ḃíos am’ ṡuiḋe sa teampall gaċ lá ag teagasg i nḃúr measg, agus níor rugaḃair orm. 56Aċ tá so go léir déanta ċun go gcóṁlíonfaí scriptiúirí na ḃfáiḋ.[149] Ansan d’ḟág a ḋeisgiobuil go léir é, agus do ṫeiṫeadar.
57Aċ do ċoimeád an ṁuintir eile greim ar Íosa, agus do rugadar leó é i láṫair an árd-ṡagairt, Caiṗas, mar a raiḃ na Sgríḃneóirí agus na Fairisíniġ cruinniġṫe. 58Do lean Peadar é, áṁṫaċ, aḃfad siar, go dtí teaġlaċ an árd-ṡagairt; agus ċuaiḋ sé isteaċ agus ṡuiḋ sé ameasg na seirḃíseaċ, go ḃfeicfeaḋ sé deire na h-oibre.
59Agus ḃí uaċtaráin na sagart agus an ċóṁairle go [ 79 ] léir ag lorg fiaḋnaise bréige i n-aġaiḋ Íosa, ċun go ndaorfaidís ċun báis é; 60Agus do ṫeip orṫa, bíoḋ go dtáinig a lán fínniṫe bréige suas. Fé ḋeire ṫáinig beirt ḟínniṫe bréige, 61Agus duḃradar: Deir sé seo: Tá ar mo ċumas-sa teampal Dé do leagaḋ, agus é ċur suas airís i gceann trí lá. 62Ansan d’eiriġ an t-árd-ṡagart ’n-a ṡeasaṁ, agus duḃairt sé leis: Ná h-abrann tú focal leis na neiṫiḃ atá acu so d’a ḋearḃuġaḋ ort? 63Aċ níor laḃair Íosa. Agus duḃairt an t-Árd-ṡagart leis: Iarraim ort i n-ainim Dé atá beó go neósfa ḋúinn an tu an Críost, Mac Dé. 64Duḃairt Íosa leis: Duḃraís é. Aċ ní lúġa adeirim-se liḃ-se, [150]Ċífiḋ siḃ ’n-a ḋiaiḋ so Mac an Duine ’n-a ṡuiḋe ar deasláiṁ nirt Dé, agus ag teaċt i néallaiḃ neiṁe. 65Ansan do strac an t-árdṡagart a ċuid éadaiġ, agus duḃairt: Tá diaṁasla déanta aige; cad is gáḋ ḋúinn a ṫuille fínniṫe? Féaċ, anois do ċloiseaḃair an diaṁasla: 66Cad a ċítear daoiḃ? Agus duḃradar san ’ġá ḟreagra: Tá bás tuillte aige. 67[151]Ansan do ċaiṫeadar seilí sa n-aġaiḋ air, agus ḃuaileadar le dóirniḃ é; agus ḃuail cuid eile acu le n-a mbasaiḃ sa n-aġaiḋ é, 68Agus deirdíis: Targair dúinn, a Ċríost, cé h-é a ḃuail tu?
69Aċ ḃí Peadar ’n-a ṡuiḋe amuiġ sa ríġṫeaġlaċ; agus ṫáinig duine de sna cailíníḃ ċuige, agus duḃairt sí: Ḃís-se, leis, i ḃfoċair Íosa, an Gaililíaċ. 70Agus do ṡéan seisean os a gcóṁair go léir, agus duḃairt sé: Ní ḟeadar cad ’tá agat d’á ráḋ. 71Agus ḃí sé ag gaḃáil an dorus amaċ, agus ċonaic cailín eile é, agus duḃairt sí leis na daoine a ḃí láiṫreaċ: Ḃí sé seo, leis, i ḃfoċair Íosa, an Nasarénaċ. 72Agus do ṡéan seisean airíf agus do ḋearḃuiġ sé: Ní’l aon aiṫne agam ar an nduine. 73Agus tar éis tamaill ḃig ṫáinig na daoine a ḃí láiṫreaċ agus duḃradar le Peadar: Go deiṁin is díoḃ súd tusa, mar noċtann do ċaint tú. 74Ansan do ċrom sé ar a ḋeiṁniú agus ar a ḋearḃú ná raiḃ aon aiṫne aige ar an nduine. Agus le n-a linn sin do ġlaoiḋ an coileaċ. 75Agus do ċuíṁniġ [ 80 ] Peadar ar an ḃfocal úd aduḃairt Íosa: Sar a nglaoiḋfiḋ an coileaċ séanfair-se mise trí h-uaire. Agus d’imṫiġ sé amaċ, agus do ġoil sé go dúḃaċ.
CAIBIDIOL XXVII.
Tuairisg páise Ċríost ar leanṁaint. A ḃás agus a aḋlacaḋ.
1Agus nuair a ṫáinig an ṁaidion, ċuaiḋ uaċtaráin na sagart go léir agus seanóirí an ṗobuil i gcóṁairle i n-aġaiḋ Íosa, ċun go gcurfidís ċun báis é. 2Agus ṫugadar leó é gaḃṫa, agus ṫugadar suas é do Ṗontius Pílát, an riaġaltóir.
3Ansan nuair a ċonaic Iúdás, a ḋíol é, go raiḃ sé daor ċun báis, ṫáinig aiṫreaċas air, agus ṫug sé an tríoċad píosa airgid ṫar n-ais ag triall ar uaċtaránaiḃ na sagart agus an na seanóiriḃ. 4Agus duḃairt sé: Ḋeineas peacaḋ, mar do ḋíolas fuil neaṁ-ċiontaċ. Aċ duḃradar san: Cad é sin dúinne sin? Bíoḋ ort féin. 5Ansan do ċaiṫ sé na píosaí airgid isteaċ sa teampul, agus d’ḟág sé an áit, agus d’imṫiġ sé [152]agus do ċroċ sé é féin le téid. 6Agus do ṫóg uaċtaráin na sagart na píosaí airgid agus duḃradar: Ní ceart iad do ċur sa ċorbóna, mar is airgead fola iad.[* 69] 7Aċ ḋeineadar cóṁairle, agus ċeannuiġeadar leó páirc an ṗotadóra, ċun daoine iasaċta d’aḋlacaḋ ann. [153]8Mar ġeall air sin do tugaḋ ar an bpáirc sin Haceldama, ’sé sin, Páirc na fola, go dtí an lá fo. 9Ansan iseaḋ do cóṁlíonaḋ an ċaint aduḃairt Ieremias fáiḋ, mar a nduḃairt sé: [154]Agus do ġlacadar tríoċad píosa airgid, luaċ an t-é a luaḋaḋ, an t-é a luaḋdar a’ clannaiḃ Israéil, 10Agus ṫugadar iad ar ṗáirc an ṗotadóra, fé mar a ċeap an Tiġearna ḋom.
[ 81 ] 11Agus ḃí Íosa ’n-a ṡeasaṁ os cóṁair an riaġaltóra agus do ċeistiġ an riaġaltóir é, agus duḃairt fé: An tusa rí na nIúdaċ? Duḃairt Íosa leis: Deir tú é. 12Agus nuair a ċuir uaċtaráin na sagart agus na seanóirí neiṫe ’n-a leiṫ, níor ṫug sé aon ḟreagra orṫa. 13Ansan duḃairt Pílát leis: Ná h-airiġeann tú na neiṫe móra a ċuirid na fínniṫe ad’ leiṫ? 14Agus níor ṫug sé freagra air do ḟocal ar biṫ; i dtreó go raiḃ árd-iongnaḋ ar an riaġaltóir.
15An lá solmanta san, áṁṫaċ, ba ġnáṫ leis an riaġaltóir aon ċime aṁáin do leigint saor ċun na ndaoine, pé cime ba ṁaiṫ leó. 16Ḃí aige an uair sin árd-ċime, agus Barabbas ab ainim dó. 17Do ċruinniġ Pílát iad, agus duḃairt fé: Cé is toil liḃ a leigfinn saor ċúġaiḃ, Barabbas nó Íosa ar a dtugtar Críost? 18Mar ḃí ḟios aige gur le formad a ḋeineadar é ṫaḃairt ċun láṁa. 19Agus ḃí sé ’n-a ṡuiḋe ’n-a ċaṫaoir ḃreiṫeaṁantais, agus ċuir a bean teaċtaireaċt ċuige, agus duḃairt sí: Ná bíoḋ aon ḃainc agat leis an nduine fíoraonta san; óir tá a lán fuiluingte agam indiu mar ġeall air, tré aisling. 20Aċ do ċuir uaċtaráin na sagart agus na seanóirí na daoine suas ċun Barabbais do ṫoġaḋ, agus Íosa do ḋíṫiú. 21Agus d’ḟreagair an riaġaltóir agur duḃairt sé leo: Cé’cu de’n ḃeirt is maiṫ liḃ a leigfinn saor? Agus duḃradar san: Barabbas. 22Duḃairt Pílát leó: Agus cad a ḋéanfad i dtaoḃ Íosa, ar a dtugtar Críost? Duḃradar go léir: Céasdar é. 23Duḃairt an riaġaltóir leó: Aċ cad é an t-olc atá déanta aige? Aċ do liúġadar níb’ aoirde: Céasdar é. 24Nuair a ċonaic Pílát ná raiḃ ag eiriġe leis, aċ gur toirmeasg a ḃí ag teaċt, fuair sé uisge, agus do niġ sé a láṁa os cóṁair na ndaoine, agus duḃairt sé: Táim-se saor ar ḟuil an ḟíoraoin seo; oraiḃ-se bíoḋ. 25Agus d’ḟreagair na daoine go léir: A ċuid fola orainne agus ar ár slioċt. 26Ansan do leig sé saor ċúċa Barabbas, agus ṫug sé Íosa suas dóiḃ le céasaḋ, tar éis a sgiúrsála.
27Ansan do ṫóg saiġdiúirí an riaġaltóra Íosa leó[155] [ 82 ] amaċ sa halla, agus ċruinniġeadar ċuige an ḃuiḋean go léir. 28Agus ḃaineadar de a ċuid éadaiġ, agus ċuireadar clóca dearg uime. 29Agus d’ḟíġeadar coróinn ḋeilgneaċ, agus ċuireadar ar a ċeann í, agus ċuireadar cleiṫ ’n-a láiṁ. Agus do leigidís iad féin ar a leaṫ-ġlúin ar a aġaiḋ amaċ ag magaḋ faoi, agus deiridís, Slán duit, a Rí na n-Iúdaċ! 30Agus ċaiṫidís seile air, agus ṫógaidís an ċleiṫ agus ḃuailidís buille ḋi sa ċeann air. 31Agus nuair a ḃí a gcuid magaiḋ déanta acu ḃaineadar de an clóca, agus ċuireadar a ċuid éadaiġ féin uime, agus do rugadar leó é ċun é ċéasaḋ.
32Agus nuair a ċuadar amaċ fuaradar duine ó Ċíréné, dár ḃ’ainim Símón; agus ċuireadar ḟéaċaint ar an nduine sin dul leó agus a ċros d’iompur. 33Agus ṫánadar ċun áite ar a dcugtar Golgota ’sé sin, áit Ċalḃarí.[156] 34Agus ṫugadar le n-ól dó fíon gur cuireadj domblas tríd; agus nuair a ḃlais sé é ní ólfaḋ sé é. 35Agus nuair a ḋeineadar é ċéasaḋ, do rainneadar a ḃaill éadaiġ eatarṫa, ’ġá gcur ar ċrannaiḃ; ionus go gcóṁlíonfaí an níḋ atá ráiḋte ag an ḃfáiḋ: [157]Do rainneadar eatarṫa mo ḃaill éadaiġ, agus ċuireadar ar ċrannaiḃ mo ċuid éadaiġ. 36Ansan do ṡuiḋeadar ag faire air. 37Agus ċuireadar os cionn a ċinn a ċúis sgríoḃṫa: ÍOSA, RÍ NA N-IÚDAĊ, É SEO. 38Ansan do céasaḋ, mar aon leis, beirt ḃiṫeaṁnaċ, duine acu ar a láiṁ ḋeis, agus duine acu ar a láiṁ ċlé. 39Agus an ṁuintir a ġaḃaḋ ṫairis ṫugaidís masla ḋó, ag croṫaḋ a gcinn, 40Agus deiridís, Ḃah, do leagfá teampal Dé agus ċurfá suas airís é i gceann trí lá; dein tu féin do ṡaoraḋ. Ma’s tu Mac Dé tar anuas ó’n gcrois. 41Agus ar an gcuma gcéadna uaċtaráin na sagart, ag déanaṁ magaiḋ, mar aon leis na Sgríḃneóiriḃ agus leis na seanóiriḃ, deiridís: 42Do ṡáḃáil sé daoine eile; ní’l ar a ċumas é féin do ṡáḃáil. Má’sé Rí Israéil e, tagaḋ sé anuas anois ó’n gcrois agus creidfimíd ann. 43Ḃí a ṁainġín as Dia, saoraḋ Dia anois é, má’s áil [ 83 ] leis é: Óir duḃairt sé, Is mé Mac Dé. 44Agus na biṫeaṁnaiġ a ḃí céasda i n-aice leis, ṫugadar an ṁasla ċéadna ḋó.
45Agus ó’n séṁaḋ h-uair ṫáinig doirċeaċt ar an ndoṁan go léir go dtí an naoṁaḋ h-uair. 46Agus tímpal an naoṁaḋ h-uair do laḃair Íosa do ġuṫ ana árd, agus duḃairt sé: [158]Élí, Élí, lamá sabactání? ’sé sin, A Ḋia, a Ḋia, cad uime gur ṫréigis mé? 47Agus ḃí daoine ’n-a seasaṁ ann agus d’airiġeadar é, agus duḃradar: Tá sé sin ag glaoḋaċ ar Élias. [159]48Agus do riṫ duine acu láiṫreaċ, agus d’aimsiġ sé spúinse, agus ṫúm sé i ḃfínéigir é, agus ċuir sé an ċleiṫ é, agus ṫug sé le n-ól dó. 49Agus duḃairt an ċuid eile: leig dó; feiceam an dtiocfaiḋ Élias ’ġá ṡaoraḋ.
50Agus d’éiġim Íosa airís do ġuṫ árd, agus ṫug sé a anam uaiḋ.
51Agus féaċ, do stracaḋ ’n-a ḋá ċuid ó ḃárr go bun brat an teampail; agus do luaisg an talaṁ, agus do sgoilt na caraigreaċa; 52Agus do h-osgalaḋ na b-uaġna agus d’eiriġ a lán de ċorpaiḃ na naoṁ a ċodail, 53Agus tar éis aiséiriġṫe ḋó ṫánadar amaċ as na h-uaġnaiḃ, agus ṫánadar isteaċ sa ċaṫair naoṁṫa, agus ċonaic a lán iad.
54An taoiseaċ céad, áṁṫaċ, agus an ḃuiḋean a ḃí ’n-a ṫeannta ag faire Íosa, nuair a ċonacadar an luasgaḋ talṁan agus na neiṫe do ṫuit amaċ, ṫáinig eagla ana-ṁór, orṫa agus duḃradar: Go fíor dob’ é Mac Dé é sin.
55Agus ḃí a lán ban ann aḃfad amaċ, do lean Íosa ó Ġaililí ag frioṫálaṁ air: 56Ar a raiḃ Máire Ṁagdalén, agus Máire, máṫair Séamuis agus Ióseṗ, agus máṫair clainne Sebedé.
57Agus nuair a ḃí an tráṫnóna ann ṫáinig duine saiḋḃir, ó Arimatéa, dáf ḃ’ ainim Ióseṗ, agus duine de ḋeisgiobulaiḃ Íosa dob’ eaḋ é: 58Ċuaiḋ an duine sin ag triall ar Ṗílát, agus d’iarr sé corp Íosa air. Ansan d’órduiġ Pílát an corp a ṫaḃairt dó. 59Do fuair Ióseṗ an corp, agus d’ḟill sé i línéadaċ glan é, 60Agus ċuir sé ’n-a ṫuama nua féin é, a ḃí gearrṫa aige [ 84 ] i gcaraig; agus ċuir sé cloċ ṁór ċun béil na h-uaġa, agus d’imṫiġ sé. 61Ḃí ann, áṁṫaċ, Máire Magdalén agus an Máire eile agus iad ’n-a suiḋe ar aġaiḋ na h-uaġa amaċ.
62Agus an lá ’n-a ḋiaiḋ san, an lá i ndiaiḋ lae an ollaṁuiġṫe, ṫáinig uaċtaráin na sagart agus na Fairisíniġ i n-aonḟeaċt ag triall ar Ṗílát,[* 70] 63Agus duḃradar: A Uasail, is cuiṁin linn go nduḃairt an feallaire úd nuair a ḃí sé beó: I gceann trí lá eireóċad airís. 64Órduiġ-se, d’á ḃríġ sin, gárda ċur ar an uaiġ go dtí an tríṁaḋ lá: le h-eagla go dtiocfaḋ a ḋeiṡiobuil agus go ngoidfidís é, agus go ndéarfaidís leis na daoine: D’eiriġ sé ós na mairḃ: agus beiḋ an feall deirineaċ níos measa ’ná an ċéad ḟeall. 65Duḃairt Pílát leó: Tá gárda agaiḃ. Imṫiġiḋ, agus déiniḋ ah gárdáil mar is eól daoiḃ. 66D’imṫiġeadar, agus ḋaingniġeadar an tuama, ag cur séala ar an gcloiċ, agus ag ceapaḋ luċt faire.
CAIBIDIOL XXVIII.
Aiseiríġe Ċríost. An gnó a ṫug sé le déanaṁ d’á ḋeisgiobulaiḃ.
1Agus i ndeire na sabbóide, nuair a ḃí an ċéad lá de’n tseaċtṁain ag soillsiú ṫáinig Máire Ṁagdalén agus an Máire eile ag féaċaint na h-uaġa. 2Agus féaċ, ṫáinig luasgaḋ mór talṁan. Mar ṫáinig aingeal an Tiġearna anuas ó neaṁ, agus ċuaiḋ sé agus d’iompuiġ sé siar an ċloċ, agus ṡuiḋ sé uirṫi; 3Agus ḃí a ġnúis mar lasair ṫeintriġe, agus a ċuid éadaiġ mar an sneaċta. 4Agus le h-eagla roimis ṫáinig sgannra ar an luċt coimeádta, agus ba ċuma iad nó daoine a ḃéaḋ marḃ. 5Agus d’ḟreagair an t-aingeal agus duḃairt sé leis na mnáiḃ: Ná bíoḋ aon eagla oraiḃ-se; mar tá ḟios agam gur b’é Íosa, do céasfaḋ, atá uaiḃ. 6Ní’l sé anso: Mar d’aiseiriġ sé, fé mar [ 85 ] a ġeall sé: tagaiḋ agus féaċaiḋ ar an áit ’n-ar cuireaḋ an Tiġearna. 7Imṫiġiḋ anois go luaṫ, agus innsiḋ d’á ḋeisgiobulaiḃ gur aiseiriġ sé; agus féaċ, tá sé ag dul róṁaiḃ go Gaililí: ċífiḋ siḃ sa n-áit sin é; féaċ tá innste agam daoiḃ roim ré. 8Agus d’imṫiġeadar amaċ go tapaiḋ ó’n uaiġ, agus ḃí eagla mór orṫa agus áṫas mór, agus iad ag ruiṫ ċun an sgéil a ḋ’ innsint dos na deisgiobuil. 9Agus féaċ, do ḃuail Íosa úmpa, agus duḃairt sé: Slán daoiḃ. Agus do ṫánadar agus do rugadar ar ċosaiḃ air, agus d’aḋradar é. 10Ansan duḃairt Íosa leó: Ná bíoḋ eagla oraiḃ; imṫiġiḋ, agus innsiḋ dom’ bráiṫriḃ, ionus go raġaidís go Gaililí; Ċífid siad sa n-áit sin mé.
11Agus nuair a ḃíodar imṫiġṫe, ṫáinig cuid de’n luċt coimeádta isteaċ sa ċaṫair, agus d’innseadar d’uaċtaránaiḃ na sagart cad a ḃí tuitiṫe amaċ. 12Agus ṫánadar-san i ḃfoċair a ċéile, mar aon leis na seanóiríḃ, agus ċuadar i gcóṁairle, agus ṫugadar cuid ṁór airgid dos na saiġdiúiríḃ, 13Agus duḃradar leó: Abraiḋ, ṫáinig a ḋeisgiobuil sa n-oíḋce, agus ġoideadar é agus rinne i n-ár gcodlaḋ, 14Agus má airiġeann an riaġaltóir an sgéal laḃarfaimíd-ne leis, agus cuirfimíd siḃ-se ó ḃaoġal. 15Agus do ġlacadar-san an t-airgead, agus ḋeineadar mar a duḃraḋ leó. Agus tá an sgéal san leaṫta a measg na n-Iúdaċ go dtí an lá indiu.
16Agus d’imṫiġ an t-aoinnedéag deisgiobul go Gaililí, go dtí an cnoc mar a raiḃ ceapaiṫe ag Íosa ḋóiḃ. 17Agus nuair a ċonacadar é d’aḋradar é; aċ ḃí cuid acu lag-ċreideaṁaċ. 18Agus ṫáinig Íosa agus do laḃair sé leó, agus duḃairt: Do tugaḋ dóm-sa gaċ cóṁaċt ar neaṁ agus ar talaṁ.[* 71] 19[160]Imṫiġiḋ, d’á ḃríġ [ 86 ] sin, agus múiniḋ na geinte go léir, agus baistiḋ iad i n-ainim an Aṫar, agus an Ṁic, agus an Spioraid Naoiṁ. 20Agus teagaisgiḋ iao ċun gaċ ar órduiġeas-sa ḋaoiḃ do ċoimeád: agus féaċ, táim-se i nḃúr ḃfoċair tríd na laeṫanta go léir, go dtí críoċnú an tsaoġail.
 .i. de ṡlioċt Ábrahaim.
Lúc. i. 27.
Lúc. i. 31
Isáias vii. 14.
Lúc. ii. 7.
Míċ. v. 2; Eóin vii. 42.
Salm lxxi. 10.
Ósee xi. 1.
Ierem. xxxi. 15.
Marc. i. 4; Lúc. iii. 3.
Isáias xl. 3.
Marc. i. 5.
Marc. i. 9.
.i. gaċ dlíġ a ḃaineann le fíoraontaċt.
Marc. i. 11; Lúc. ix. 35; 2 Pead. i. 17.
Deut. viii. 3.
Salm xc. 11.
Deut. vi. 16.
Deut. vi. 13.
Isáias ix. 1.
Marc. i. 16; Lúc. v. 2.
.i. ríġeaċta na ḃflaṫas, .i. Soisgéal an ċreidiṁ a ḃí le cur ar bun aige.
Marc. ix. 49; Lúc. xiv. 43.
1 Pead. ii. 12.
Séam. ii. 10.
Exod. xx. 13.
.i. an t-é ḋéanfaiḋ táiriúġaḋ, nó tarcaisniú, ar a ċóṁarsain.
Lúc. xii. 58.
Exod. xx. 14.
Deut. xxiv. 1.
Exod. xx. 7.
Séam. v. 12
Séam. v. 12.
Exod. xxi. 24; Leḃit. xxiv. 20; Deut. xix. 21.
Leḃit. xix. 18.
Róṁ. xii. 20.
Gníoṁ. vii. 59; Lúc. xxiii. 34.
Lúc. xi. 2.
Eccli. xxviii. 3, 4, 5; Marc. xi. 25.
.i. gan raḋarc
Lúc. vi. 37; Róṁ. ii. 1.
.i. do sna droċ-ḋaoiniḃ a ṫaḃarfaḋ masla do’n níḋ naomṫa
Lúc. xi. 11.
Tobias iv. 16; Lúc. vi. 31
Salm vi. 9; Lúc. xiii. 27.
Lúc. vi. 48.
.i. ċun na teistiméireaċta ḋ’ḟáġail. Leḃit. xiv. 2.
Isáias liii. 4; 1 Pead. ii. 24.
Nó, na nGadarénaċ
Marc. ii. 14; Lúc. v. 27.
Ósee vi. 6
B’é sin nós na tíre sin.
.i. ainim na n-Iúdaċ ar an Slánuiġṫeóir a ḃí le teaċt.
.i. ó n-a ḃaile dúċais.
Gníoṁ. xiii. 46.
.i. ċun na fírinne ṫaisbeáint dóiḃ.
Miċ. vii. 6.
Marc. ix. 40.
Lúc. vii. 18.
Isáias xxxv. 5.
Isáias lxi. 1.
Mal. iii 1.
.i. Elias i gcóṁaċt; Mal. iv. 5.
Ierem. vi. 16.
1 Eóin v. 3.
Ríġ. xxi. 6
Leḃit. xxiv. 9.
Ósee vi. 6.
Isáias xlii. 1.
.i. na deisgiobuil.
Lúc. xi. 29; 1 Cor. i 22
Ión. ii. 1.
Ión. iii. 5.
3 Ríġ. x. 1; 2 Par. ix 1.
.i. gaolta leis
.i. cuid de sna gráinníḃ.
Isáias vi. 9.
Salm lxxvii. 2.
Apoc. xiv. 15.
Eagna iii. 7; Dan. xii. 3
Marc. vi. 17; Lúc. iii. 19
Eóin vi. 9.
Eóin vi. 15.
Exod. xx. 12; Deut. v. 16.
Exod. xxi. 17; Leḃit. xx. 9.
.i. Nuair a ḃronnaim ar Dia é bronnaim ort-sa é.
Isáias xxix. 13.
Isáias xxxv. 5.
Nó, Magdala.
.i. Bás agus aiseiriġe Ċríost. Ión. ii. 1; et supra xii. 39.
.i. Mac Dé atá beó.
Isáias xxii. 22.
Gníoṁ. xvii. 31; Róṁ. ii. 6.
Supra iii. 17; 2 Pead. i. 17.
Mal. iv. 5.
Lúc. xvii. 6.
Dob’ ḟiú leaṫ-ċoróinn an statér.
.i. droċ-ṡampla.
Salm xxxiii. 8.
Deut. xix 15.
1 Cor. v. 9.
.i. ag an rí ar an nduine.
Gen. i. 27.
Gen. ii. 24.
Deut. xxiv. 1.
1 Cor. vii. 10.
.i. an t-é a ṫuigeann, tuigeaḋ.
Exod. xx. 13.
Supra xviii. 28, an nóta.
Ṗilip. ii. 7.
Isáias lxii. 11; Zaċ. ix. 9.
Salm cxvii. 26.
Isáias lvi. 7; Ierem. vii. 11.
Salm viii. 3.
Supra xiv. 5.
.i. an t-aṫair.
Isáias v. i; Ierem. ii. 21
2 Salm cxvii 22.
Lúc. xiv. 16; Apoc. xix. 9.
Róṁ. xiii. 7.
Gníoṁ. xxiii. 6.
Deut. xxv. 5.
Exod. iii. 6.
Deut. vi. 5.
Leḃit. xix. 18.
Salm cix. 1.
.i. Ná loirgiḋ é, le h-uaḃar.
Mal. i. 6.
Miċ. vi 8.
Gen. iv. 8.
2 Par. xxiv. 22.
Eṗ. v. 6; Col. ii. 18.
Dan. ix. 27.
Isáias xiii. 10; Ezeċ. xxxii. 7.
Apoc. i. 7.
1 Cor. xv. 52; 1 Tess. iv. 11.
Apoc. xvi. 15.
.i. nár ċuiris síol.
Isáias lviii. 7; Ezeċ. xviii. 7.
Salm vi. 9.
Dan. xii. 2.
Máire ab ainim di, agus drifiúr ab eaḋ í do Lasarus a tógaḋ ó’n mbás.
Salm xl. 10.
Zaċ. xiii. 7.
.i. An ṗáis.
Gen. ix. 6; Apoc. xiii. 10.
Idir ċeiṫre ṁíle fear agus sé ṁíle fear a ḃíoḋ sa Legión Róṁánaċ.
Isáias liii. 10.
Éagcaoine iv. 20.
Supra xvi. 27; Róṁ. xiv. 10; 1 Tess. iv. 16.
Isaias l. 6.
Gníoṁ. i. 18.
Gníoṁ. i. 19.
Zaċ. xi. 12.
Salm xxi. 17.
.i. áit an ċloiginn.
Salm xxi. 19.
Salm xxi. 2.
Salm lxviii. 22.
    Marc. xvi 15.
Míniṫe
Lúc. v. 27, agus Marc. ii. 14.
Ver. 16. “Céile Ṁuire.” – Ṫug an Soisgéalaiḋe ḋúinn geinealaċ N. Ióseiṗ aṁáin, gan tráċt ar ġeinealaċ na Maiġdine, do réir nóis na n-Eaḃraċ. Aċ ó ḃí gaol gairid eatarṫa taisbeánann geinealaċ ḋuine acu geinealaċ an duine eile.
Ver. 25. “Go dtígur rug sí a mac, a céad-ġein.” – Ó sna focalaiḃ sin, deir Heluidius agus eiriceadaiḋṫe eile go diaṁasluiġṫeaċ, go raiḃ ag an Maiġdin Muire tuille clainne i n-éaġmais Ċríost: Aċ taisbeánann Ierom naomṫa, le mórán samplaí ná raiḃ ins na focalaiḃ sin an tSoisgéalaiḋe aċ nós cainte ameasg na n-Eaḃraċ, agus ná raiḃ de ḃríġ leis an ráḋ “go dtí” ac ’ġá ċur i gcéill cad é an níḋ nár deineaḋ, agus ná raiḃ aon ḃaint ag an ráḋ leis an aimsir a ḃí le teaċt. Deirtear, Gein., Caib. viii., v. 6 agus a 7, gur “ċuir Nóé amaċ fiaċ, agus gur imṫiġ an fiaċ amaċ agus nár ḟill sé go dtí gur ṫriomuiġ na h-uisgeaċa ar an dtalaṁ.” B’é sin le ráḋ, nár ḟill sé i n-aon ċor. Agus deir Isáias, Caib. xlvi. ver. 4. “Deir Dia: ‘Táimse ann go dtí go mbeir aosta.’” Cia a leóṁfiḋ a ráḋ ná raiḃ Dia le ḃeiṫ ann ’n-a ḋiaiḋ san!
Mar an gcéadna, i leaḃar a h-aon de sna Macaḃéiḃ. v. 54, tá so: Agus ċuadar suas go cnuc Sióin, fé áṫas agus fé aiteas, agus ḋeineadar íḋbirṫa, toisg nár marḃuiġeaḋ aoinne acu go dtí go raḃdar tagaiṫe aḃaile i ríṫċáin. B’é sin le raḋ nár marḃuiġeaḋ aoinne acu sar a dtánadar aḃaile. Deir Dia le h-Aon Ṁac Dé: “Suiḋ ar mo ḋeis go gcuiread do naṁaid mar stól fé d’ċosaiḃ.” An aṁlaiḋ ná ḃeiḋ se ’n-a ṡuiḋe ann ’n-a ḋiaiḋ san? Beiḋ, agus ar feaḋ na síoruíḋeaċta. Taisbeánann Ierom Namohṫa, leis, go dtugtí “céad-ġein” ar aon-ġein ṁic, gan aon ṁac eile ṫeaċt ’n-a ḋiaiḋ, óir, do réir na ḋliġe do coisrictí ċun Dé gaċ céad-ġein ṁic, “Coisric ċúġamsa,” adeir an Tiġearna, “gaċ céad-ġein a ḋ’osgalann an ḃruinne ameasg clainne Israéil,” ⁊rl., Exod. xiii. 2.
Ver. 2. “Deiniḋ aiṫriġe,” poenitentiam agite, μετανοεῖτε, do réir na h-úsáide a deintear de’n ḟocal san sa Sgríḃinn Diaḋa agus i sgríḃinníḃ na n-aṫaraċ naoṁṫa, cialluiġeann sé, ní h-aṁáin aiṫríġe agus leasú beaṫa, aċ fós pionós, agus oibreaċa trosgaiḋ, agus fulag trioblóidí, mar ṡásaṁ ins na peacaiḃ a deineaḋ.
Ver. 7. “Fairisíniġ agus Sadducíniġ.”—Ḋá aicme iad san a ḃí ameasg na n-Iúdaċ, agus luċt fíll ab eaḋ an ċéad aicme acu; agus daoíne nár ċreid aċ an rud a ṫaiṫn leo féin ab eaḋ an tarna h-aicme.
Ver. 8. “Ṫaisbeáin sé ḋó,” ⁊rl.—Do ṫaisbeáin sé ḋó an treó baill i n-a raiḃ gaċ ríġeaċt, agus d’innis sé ḋó na maiṫeasaí agus an t-eirḋearcas a ḃí ins gaċ ríġeaċt díoḃ. Nú, ’n-a ṫeannta san, do ċuir sé os a ċóṁair macṡaṁail gaċ ríġeaċta ḋíoḃ, fé mar a ḃeidís ar ṁapa ṁór leaṫan.
Ver. 3. “Na boċtaiḃ sa spioraid,” .i. na daoine a ḃíonn úṁal agus na daoíne ná bíonn dúil a gcroiḋe, nú a spioraide, i saiḋḃreas acu.
Ver. 17. “Do ċóṁlíonaḋ,” .i. ag cóṁlíonaḋ na ḃfigiúirí agus na dtargaireaċtaí, agus ag beaċtú gaċ a raiḃ neambeaċt.
Ver. 18. “Go fírinneaċ.” – ‘Amen,’ atá sa Laidin, .i. “go deiṁin,” “go fíor.” Focal Eaḃraise iseaḋ “Amen” agus cimeádtar é le h-úġdarás an ċeaṫrair soisgéalaiḋṫe. Do laḃair ár dTiġearna an focal ċun na fírinne do ḋeiṁniú go láidir.
Ver. 20 “Na Sgríḃneóirí agus na ḃFairisíneaċ.”—Doċtúirí dliġe Ṁaoise na Sgríḃneóirí. Aicme daoine a ḃí ana ċruinn ab eaḋ na Fairisíniġ. Do glacaidís orṫa an dlíġ do ċóṁlíonaḋ go beaċt, agus mar ġeall air sin ḃíoḋ meas ana ṁór ag an bpobul orṫa.
Ver. 21. “Beiḋ sé ciontaċ do’n ḃreiṫeaṁantas,” .i. Beiḋ pionós tuillte aige o’n gcaṫaoír ḃeag, ar a dtugtí “an breiṫeaṁantas,” agus go dtriailtí cúiseana do’n tsórd san os a cóṁair.
Ver. 22. “Raca,” focal ana-ṫarcuisneaċ, ana-ḟeargaċ, ab eaḋ an focal san. “Beiḋ sé ciontaċ do’n ċóṁairle”: .i. Beiḋ pionós tuillte aige ó’n gcúirt ab aoírde, an ċúirt ar a dtugtí “an ċóṁairle” nú an “Sanhedrím.” I gcaṫair Ierúsalem a ḃí an ċúirt sin agus ḃí seaċt-ndeiċ-a-dó de ḃreiṫeaṁnaiḃ inti agus is os a cóṁair a triailtí na cúiseana ba ṫruime agus a tugtí na breiṫeana ba ṫruime.
Ver. 22. “A amadáin.” —Ḃí bríġ ana ṫarcuisneaċ leis an ḃfocal san nuair a laḃartí é le droċ-aigne agus le mailís. Mar ġeall air sin iseaḋ do laḃarṫar ċóṁ dian anso air. “Beiḋ sé ciontaċ ċun teine ifrinn.” “Beiḋ tuíllte aige é ċaiṫeaṁ i nGehenna ċun teine,” do réir na Gréigise. Ḋein ar Slanuiġṫeoir úsáid des na focalaiḃ sin ċun pionóisí ifrinn do ċur i gcéill.
Ver. 29. “Trúig ṗeacṫa ḋuit,” .i. ma ḃíonn sí ’n-a trúig ḃaraṫuisle ḋuit, nú n-a h-ócáid ṗeacṫa ḋuit. Curtar i n-úil dúinn anso náċ foláir dúinn gaċ ócáid aċamair peacṫa do ṡeaċaint bíoḋ go gcuirfaḋ san ḟéaċaint orainn sgaraṁaint le rud go mbeaḋ sé ċóṁ deacair sgaraṁaint leis agus ḃeaḋ sé sgaraṁaint le láiṁ nú le súil.
Ver. 34. “Gan dearḃú i n-aon ċor.”—Ní’l sé coisgiṫe dearḃú sa ḃfírinne, i gceart, agus i mbreiṫeaṁantas; ar son onóra Dé; nú ċun sinn féin nú ár gcóṁarsa do ċosaint. Dearḃú obann, diaṁaslaċ, ċun cóṁráiḋ, gan ġáḋ gan riaċtanas, iseaḋ atá coisgiṫe.
Ver. 39. “Gan cur i n-aġaiḋ uilc.” – An rud a ḋ’ órduíġṫear anso iseaḋ olc do ġlacaḋ le foiḋne; cur suas le droċ-ċaint, agus ḃeiṫ toilṫeanaċ ċun tuille uilc d’ḟulag níba ṫúisge ’ná mar a loirigeófí díoġaltas. Ní ċeanglann an ċuid eile de’n ċaint de réir na leitire. Níor iompuiġ Críost féin, ná Pól naomṫa, an leaca eile. Foiḋne Ċríostaṁail bríġ na cainte, feic Eóin xviii., agus Gníoṁarṫa xxiii.
Ver. 46. “Puibliocánaiġ.” – Daoine iad san a ḃíoḋ ag bailiú na sraṫana, aicme a ḃí fé ḟuaṫ agus fe ṁí-ċlú ameasg na nIúdaċ, mar ġeall ar a ndeinidís de ṡárúġaḋ agus d’éagcóir.
Ver. 1. “Ḃúr ḃfíoraontaċt-sa,” .i. Na h-oibreaċa fíoraontaċta a ḋeineann siḃ, .i. trosgaḋ, úrnuiġṫe, déirc; agus gan iad a ḋéanaṁ le baoís, ná ċun daoíne ṡásaṁ, aċ iad a ḋéanaṁ ċun toile Dé do ṡásaṁ.
Ver. 11. “Róṡubstainteaṁail.”—’Sé focal atá ag Lúcás Naoṁṫa i n-ionaid an ḟocail seo ná, “Ár n-arán laeṫaṁail.” Tuigtear go gcialluiġeann sé arán na beaṫa, an t-arán a ġlacaimíd i Sacramint Ċorp Ċríost.
Ver. 13. “Ná leig sinn i gcaṫaíḃ”, .i. Ná leig do sna caṫíḃ buaċtaint orainn.
Ver. 24 Mammon, .i. saiḋḃreas saoġalṫa.
Ver. 15. “An féidir do ċlainn an Ċéile.”—Nós cainte Eaḃraċ é sin, agus cialluíġeann sé “cáirde an Ċéile,” nú “luċt aiṫne an Ċéile.”
Ver. 16. “Símplíḋe,” .i. macánta, soiléir, fírinneaċ, gan feall
Ver. 35. “Ṫánag ċun an duine ċur i n-earaid.” ⁊rl.—Ní ’ġá ráḋ é gur ḃ’ ṡiné cúis bunaiḋ a ḃí ag ár Slanuiġṫeóir le teaċt, aċ go dtiocfaḋ na neiṫe sin as a ṫeaċt agus as a ṫeagasg, mar ġeall ar an gcuma ’n-a mbeaḋ a lán ag cur ’n-a ċoinniḃ go stuacaċ, agus ag cráḋ na ndaoine do leanfaḋ é.
Ver. 6. “Ná glacfaiḋ sganall umam-sa,” .i. ná glacfaiḋ sganall, nú diombáḋ, mar ġeall ar mé ḃeiṫ úṁal, agus mar ġeall ar an mbás fé ṫarcuisne atá agam lé fulag.
Ver. 12. “Tá éigean,” ⁊rl., .i. ní faġtar ríġeaċt na ḃflaṫas aċ le fóirneart, le h-éigin a ḋeanaṁ orainn féin tré ḋéine aiṫriġe agus tré ċur i gcoinniḃ an ndroċ-ṁian.
Ver. 14. “Isé Elias é,” ní h-i bpearsain, áṁ, aċ i spioraid, cf. Lúc. i. 17.
Ver. 4. … .i. an dá ḃulóig ḋéag a curtí ar aġaiḋ an tsanctuáriuim i dteampul Dé.
Ver 31. “Diaṁasla i n-aġaiḋ an Spioraid.” .i. an diaṁasla a ḃí ag na Fairisíniġ ’á ḋéanaṁ nuair a duḃradar gur le cóṁaċt Ḃeelsebub a deintí na mírḃuiltí a ḃí ag Críost á ḋéanaṁ le cóṁaċt an Spioraid Naoíṁ. Ḃí an peaca san ċóṁ ceanndána san agus ċóṁ toilteanaċ san i gcoinniḃ fírinne soiléire Spioraide Dé, go mba ró-ḋeacair do’n t-é a ḋéanfaḋ é iompáil ṫar n-ais ar Ḋia agus aiṫríġe déanaṁ. Agus ní féidir peaca ṁaiṫeaṁ mura ndeintear aiṫríġe ann. Is fíor, áṁṫaċ, gur féidir do Ḋia an uile ṡaġas peacṫa do ṁaiṫeaṁ aċ go mdéanfar aiṫriġe go fírinneaċ ann agus go gcurfar fé eoċraċa na h-Eagailse é.
Ver. 32. “Ná ar an saoġal atá le teaċt.”—Deir Auguistín naoṁṫa agus Gregóir naoṁṫa gur léir ó’n ḃfocal san go ḃfuil maiṫeaṁnaċas peacaí ar an saoġal eile, agus d’á ḃriġ sin go ḃfuil porgadóireaċt ann.
Ver. 36. “Gaċ focal díoṁaoín.”—Taisbeánann san go ḃfuil inead ċun pionóis aimsire ar an saoġal eile mar a ndeintear corṫa suaraċa do ḋíoġailt.
Ver. 38. “Cóṁarṫa,” .i., mírḃuilt ó neaṁ, N. Lúcás xi. 16.
Ver. 40. “Trí lá,” ⁊rl., .i., Ní trí laeṫanta iomlána a ḃeirtear, aċ cuid de trí lá, do réir ċóṁairiṁ na nIúdaċ, .i., ó ṫráṫnóna go tráṫnóna.
Ver. 48. “Cia h-í mo ṁáṫair?” ní le h-aon neaṁṡuím sa ṁáṫair a duḃraḋ an ċaint sin aċ ċun a ṫaisbeáint náċ ceart dúinn ċoíḋċe leogaint do ġráḋ aṫar ’ná máṫar sinn a ṫarraċ ó ġnó Dé: agus isé níḋ is mó a ṫaiṫn leis an dTiġearna ’n-a ṁáṫair féin, ná go ndeineaḋ sí toil a Aṫar Ṡíoruiḋe ins na flaṫais. Is féidir, leis, gur ċuir an ċaint i n-iúil séanaḋ a ġaolta féin, .i. na n-Iúdaċ, agus glacaḋ na ngeinte.
Ver. 55. “Ar a ḃráiṫriḃ,” .i. clann an Máire a ḃí pósta ag Cleoṗas. Deirḃṡiúr do’n Ṁaiġdin Ṁuire ab eaḋ an Máire sin (Mait. xxvii 36, Eóin, xix 25) agus d’á ḃriġ sin, do réir nóis cainte na Sgríḃinne diaḋa, do tugtí bráiṫre, .i., gaolta, d’ár Slánuiġṫeóir orṫa.
Ver. 1. “Tetrarc.”—Cialluiġeann an focal san, is focal ó’n nGréigis é duinea a ḃeaḋ ’n-a si ar ċeaṫraṁaḋ cuid ríġeaċta, fé mar a ḃí Héród an uair sin ’n-a rí ar Ġaililí, .i., ar an gceaṫraṁaḋ cuid de’n ríġeaċt a ḃí agá aṫair.
Ver. 5. “Gaċ taḃarṫas,” ⁊rl., .i., an ofráil a ḋéanfadsa ċun Dé beiḋ sí i n-inead an ċostais a ċaiṫfinn a ḋéanaṁ ċun do ṫairḃṫe-se. Nós é sin a ḃí ag na Fairisíniġ, .i., dá dtugaḋ an ċlann do’n teampall agus dos na sagairt an ċuid a ḃí orṫa a ṫaḃairt d’á n-aṫair agus d’á ṁáṫair do ṡaorfaḋ san iad ó n-a ṫuille de ḋuaḋ aṫar ’ná máṫar fáġail; d’ḟág san ag na Fairisíniġ an saiḋḃreas ba ċeart a ṫaḃairt do n aṫair agus do’n ṁáṫair. Ḃí san i gcoinniḋ dlíġe Dé agus i gcoinniḃ dlíġe nádúra, agus duḃairt ár Slánuiġṫeóir go raiḃ.
Ver. 9. “Aiṫeanta daoine.”—Na teagaisg agus na h-aiṫeanta do loċtuiġṫear anso, is neiṫe i gcoinniḃ dlíġe Dé iad (mar atá failliġe i n-aṫair agus i máṫair agus an ċuid ’á ṫaḃairt do Ḋia mar ḋ’eaḋ), nú is neiṫe gan ḃríġ gan tairḃṫe iad, gan aon ċonġnaṁ ċun deaġ-ṁóideaċta, mar atá, níġe láṁ, ⁊rl., gan suim i nglaine an ċroiḋe. Aċ i dtaoḃ riaġalta agus aiṫeanta na h-Eagailse Naoṁṫa, mar ġeall ar trosgaḋ agus ar laeṫantaiḃ saoire, ⁊rl., ní’l aon rud i gcoinniḃ dlíġe Dé ionta san, aċ a ṁalairt. Neiṫe iseaḋ iad atá taiṫneaṁaċ le toil naoṁṫa Dé agus ana-ṫairḃṫeaċ do ċráiḃṫeaċt na gCríostaiḋṫe. Agus ní féidir “aiṫeanta daoine” ṫaḃairt orṫa, óir ní h-ó úġdarás daoine a ṫánadar aċ ó’n úġdarás a ṫug Críost féin dá Eaglais nuair a ċuir sé ar bun í, agus nuair órduiġ sé ḋúinn ḃeiṫ úṁal d’á cléir díreaċ mar a ḃeimís uṁal dó féin.
Ver. 11. "Ní h-é an rud a ṫéiġeann isteaċ sa ḃéal," ⁊rl. Ní féidir d'aon tsalaċar bíḋ, 'ná d' aon tsalaċar láṁ le linn an ḃíḋ a ḋ'iṫe, salaċar, nú truailliú, do ċur ar an anam. Ní'l ċun é sin do ḋéanaṁ aċ an peaca aṁáin, .i., easúṁluíġeaċt i n-aġaiḋ dlíġe Dé. Nuair a ḋ' iṫ Áḋaṁ uḃal na h-aiṫne ní h-é an t-uḃal a ṫruailliġ é aċ an easuṁluíġeaċt a ḋein sé i n-aġaiḋ dlíġe Dé. B'é an sgéal céadna é do'n Iúdaċ dá n-iṫeaḋ sé muic-ḟeóil fé'n seandlíġ, nú ag an gCríostaíḋe i n-aimsir na n-Asbol, dá n-iṫeaḋ sé fuil, nú ag aon Ċríostaíḋe anois dá mbriseaḋ sé aiṫne na h-Eagailse le gan trosgaḋ ḋéanaṁ lá trosgaiḋ. Ins na cásanaiḃ sin go léir ní leis an mbia do truailleófí an t-anam aċ leis an bpeaca a déanfí nuair a brisfí go toilṫeanaċ dlíġ Dé, nú an dlíġ a ḋeinenn an Eaglais agus úġdarás ó Ḋia aici ċuige.
Ver. 18. “Peadar tú,” ⁊rl.—D’adṁuiġ Peadar anso, go solmanta, a ċreideaṁ i ndiaḋaċt Ċríost agus mar ḋíoluiġeaċt dó as an adṁáil sin d’innis ár dTiġearna ḋó an oific uasal a ḃí ceapaiṫe aige a ṫaḃairt dó, .i., gur ċiallaiġ an ainm “Peadar” caraig (Eóin, 1 xlii.) agus gur ċaraig Peadar, caraig a ḃeaḋ laidir daingean ċun na h-Eagailse d’iompar nuair a curfí suas í agus nuair a ḃeaḋ Peadar mar ċloiċḃuinn fúiṫi agus mar ċeann uirṫi agus iomláine na cóṁaċta aige a ċialluiġid eoċraċa ríġeaċta na ḃflaṫas.—Ibid. “Ar an gcaraig seo, ⁊rl.” Dob ionan caint Ċríost an uair sin agus dá n-abraḋ sé, as gaeluinn an rud aduḃairt sé a h-Eaḃrais na nIúdaċ, .i. “Is caraig tusa agus ar an gcaraig seo a ċuirfadsa suas m’Eaglais.” I dtreó, do réir gluaiseaċta nadúrṫa na cainte, go ndeirtear gur b’é Peadar an ċaraig ar a raiḃ an Eaglais le cur suas, agus gur b’ar Ċríost féin a ḃí idir ċloċ ḃuínn agus eile le cur agus le seasaṁ. Taḃair fé ndearna, leis, nuair a ċuir Críost an Eaglais ar an gcaraig, go raiḃ sí curṫa aige ó ḃaoġal gaċ stoirme gaoiṫe agus uisge, ar nós an ḟir ċiallṁair úd (N. Mait. vii. 24, 25).—Ibid. “Geataí ifrinn, ⁊rl.” .i., cóṁaċta an dorċadais agus gaċ ar féidir do Ṡatan agus d’á ċuallaċt a ḋéanaṁ. Óir, ó saṁaltar anso an Eaglais le tig nú le dún a ḃeaḋ déanta ar ċaraig, saṁaltar cóṁaċta a naṁad le tig eile a ḃeaḋ n-a coinniḃ, agus deirtear na buaḋfid na cóṁaċta eile sin, .i., geataí an tiġe eile sin, go deó i gcoinniḃ caṫaraċ nú i gcoinniḃ Eaglaise Ċríost. Tugann san deiṁne ḋúinn náċ baoġal go ḃféadfiḋ aḋraḋ déiṫe fallsa ’ná eiricideaċt, ’ná aon tsaġas eile éiṫiġ, buaċtaint ċoiḋċe ar Eaglais Ċríost.
Ver. 19. “Sgaoílfir ar talaṁ.”—Loġa a tugtar ar sgaoíle o’n bpionós aimsire, do leanann an peaca. Agus isí an ċóṁaċt a ḋeineann an sgaoíle sin do tugtar anso.
Ver. 22. “Agus do ṫóg Peadar é,” .i. Do ṫóg Peadar i leiṫ taoiḃ leis é, agus tré ṁéid a ġráḋ ḋó, agus na h-urama a ḃí aige ḋó, agus a ḋíograise ḋó, do ċrom sé ar ṫaṫant air agus ar ċur n-a ċoinniḃ, agus ar a ráḋ: “A Ṫiġearna, aḃfad uaitse bar d’ḟulag.” Aċ duḃairt an Tiġearna le Peadar, “Imṫiġ,” ⁊rl.—D’ḟéadfaḋ na focail sin a ċiallú, “Imṫiġ uaim.” Aċ deir na h-Aṫaireaċa Naoṁṫa gur ċialluiġdar a ṁalairt sin, .i., gur ċialluiġdar “tar am ḋiaiḋ,” agus gur b’aṁlaiḋ aduḃairt an Tiġearna le Peadar gaḃáil leis i ḃfulag i n-inead ḃeiṫ ag cur i gcoinniḃ toile Dé; agus go gcialluiġeann an focal san, “Sátan,” sa n-Eaḃrais, “adḃersárius,” .i. “toirmisgóir.”
Ver. 19. “Fiú oiread gráinne de ṡíol mustáird”, .i. creideaṁ beaċt, .i., creideaṁ a ṡaṁaltar ’n-a ṁianaċ agus ’n-a ṫoraḋ, leis an ngráinne de ṡíol mustáird sa ṗarabal. Caib. xiii. 31.
Ver. 23. “An didraċma,” .i., leaṫ sicle, nú leaṫ statéir, .i. tímpal ċúig ṗingine déag d’airgead Ṡasana. Cáin ab eaḋ é a baintí de gaċ duine ċun seirḃíse an teampuil.
Ver. 6. “Taḃarfaiḋ sgannal,” .i., do ċuirfiḋ trúig baraṫuisle rómpa agus cuirfiḋ féaċaint orṫa peaca ḋéanaṁ.
Ver. 7. “Ní foláir,” .i. Tá an saoġal ċóṁ h-olc san, ċóṁ cuirpṫe sin.
Ver. 8. .i., Má’s trúig ṗeacṫa ḋuit iad, .i., Má ċuirid siad ḟéaċaint ort peaca ḋéanaṁ.
Ver. 20. “Táimse ansan ’n-a measg.”—Tuigtear an ċaint sin i dtaoḃ cruinniġṫe a ḃíonn i n-ainim Ċríost agus i n-aondaċt Eagailse Ċríost. Cypran Naoṁṫa, De Unitate Ecclesiae.
Ver. 24. “Talant.”—Dob ionan talant agus 750 d’únsaíḃ airid, .i., do réir ċoróinn an t-únsa céad oċt ndeiċ a seaċt de ṗúntaiḃ airgid agus deiċ sgillinge (£187 10s. 0d.).
Ver. 28. “Céad pingin.” An t-oċtṁaḋ cuid d’únsa a ḃí sa ṗingin Róṁanaċ, .i., tímpal seaċt bpingine goileiṫ d’airgead na h-aimsire seo.
Ver. 9. “Aċ aṁáin,” ⁊rl., .i., Is dleaġṫaċ bean do ḋíbirt mar ġeall ar aḋaltranas, aċ ní féidir do’n ḟear bean eile do ṗósaḋ an ḟaiḋ a ḃeiḋ an ḃean a díbreaḋ beó.
Ver. 11. “Ní hé gaċ aoinne a ġlacann an ċaint sin,” .i., Ní geiḃeann haċ aoinne maireaċtaint singil agus geanmnaíġe mura n-iarraid siad ar Ḋia a ġrásta ṫaḃairt dóiḃ ċun san do ḋéanaṁ, agus tá cuid acu san féin agus níor ṁór dóiḃ trosgaḋ ḋéanaṁ ċóṁ maiṫ le guiḋe ċun Dé, agus tugtar dóiḃ sin é anuas.
Ver. 12. “Táid coillteáin,” ⁊rl.—Ná glactar an ċaint seo do réir na leitire. Cialluiġeann an ċaint go ḃfuil daoine ann agus go ḃfuil ceapaiṫe ’n-a n-aigne acu fanṁaint singil, geanmnaiġe i gcaiṫeaṁ a saoġail i dtreó go ḃféadfidís réir Dé ḋéanaṁ níb’ ḟearr ’ná dá mbeidís pósta. Feic Pól. N. 1 Cor. vii. 37, 38.
Ver. 15. “An níḋ is toil liom,” .i. lem’ ċuid féin, agus i neiṫiḃ atá ag braṫ ar m’ḟóġantaċt féin.
Ver. 16. “Muintir Héróid,” .i., daoine ó Héród a ḃí ar aon aigne leis i dtaoḃ na cánaċ a ḋíol le Caesar, .i., le h-ímpire na Róṁa. Measaid drong go raiḃ ameasg na nIúdaċ aicme ar a dtugtí “Héródiánaiġ,” toisg go ndeiridís gur b’é Héród an Messias.
Ver. 5. ḃFulactéirí, .i., giotaí beaga meamruim agus na deiċ n-aiṫeanta sgríoḃṫa orṫa, agus iad d’á gcaiṫeaṁ agus na Fairisíneaċaiḃ ar a n-éadan, ag taisbeáint a ḃfíoraontaċta, mar go raiḃ “an dlíġ os cóṁair a súl i gcóṁnuiḋe.” Ḃíoḋ na meamruim níba leiṫne ag na Fairisíniġ ’ná ag daoiniḃ eile, ’ġá ċur i n-úil gur ṁó an meas a ḃí acu ar an ndlíġ.
Ver. 9. 10. "Ná tugaiḋ ḃúr n-aṫair ar aoinne," ⁊rl., .i. Ní féidir aon aṫair do ċur i gcomparáid le n-ár n-Aṫair atá ar neaṁ, agus ní ceart rud a ḋéanaṁ ar aon ṁáiġistir a ḋeolfaḋ amú sinn ó Ċríost. Ní ċoisgeann san sinn, áṁṫaċ, ar onóir a ṫaḃairt, do réir dlíġe Dé, d'ár n-aṫair agus d'ár máṫair saoġalta, agus d'ár n-aiṫreaċaiḃ spirideálta, agus d'ár máiġstiríḃ agus d'ár dteagasgóiriḃ. (Feic 1 Cor. iv. 15.)
Ver. 29. “A ḋeineann tuamaí.” Ní deir an ċaint sin gur droċ-níḋ uaġna na ḃfáiḋ do ḋéanaṁ agus órnáid do ċur orṫa. Cáineann sí an feall a ḃí ins na Fairisíniġ a ḃioḋ ag onórú uaġna na ḃfáiḋ mar ḋ’eaḋ, agus easonóir acu ’a ṫaḃairt do ṫiġearna na ḃfáiḋ.
Ver. 35. “Ionus go dtiocfaḋ oraiḃ.”—Ní ’ġá ráḋ é gur ṁó an pionós a ṫiocfaḋ orṫa ná mar a ḃí tuillte aca, aċ ’ġá ráḋ go dtiocfaḋ an uair sin orṫa aon ḋíḃfeirg aṁáin ’n-a mbeaḋ ann coṫrom ar cuireaḋ riaṁ de ḋíḃfeirgíḃ agus de ṗionóisíḃ ar luċt fola a ḃeaḋ neaṁċiontaċ do ḋortaḋ.
Ver. 28. “Pé áit,” ⁊rl.—Beiḋ teaċt Ċríost obann agus soiléir os cóṁair an doṁain, ar nós na splainnce tóirṫniġe, agus pé áit ’n-a dtiocfiḋ sé cruinneófar an ċine ḋaona go léir ċuige ann, fé mar a cruinniġtear na fiolair ċun na h-áite ’n-a mbíonn an corpán.
Ver. 29. “Na réalta,” .i., na lasraċa solais i ḃfuirm réaltan.
Ver. 30. “cóṁaṫa,” .i., cruis ċéasta Ċríost.
Ver. 35. “Ragaiḋ... ar neaṁníḋ.” .i., aṫarófar iad i n-deire an tsaoġail agus déanfar neaṁ nua agus talaṁ nua ḋíoḃ.
Ver. 11. “Nílimse i gcóṁnuiġe agaibg,” .i., go soḟeicse, mar a ḃí sé anso ar an saoġal ’n-a measg, agus mar atáid na boiċt againn, ċun caḃruiġṫe leó i n-aġaiḋ an lae.
Ver. 26. “Isé mo ċorp é seo.”—Ní deir sé, “figiúir mo ċuirp é seo,” ac “Isé mo ċorp é seo.” (An tarna Cóṁairle ag Níce, aċt a 6.) Ná ní deir sé “sa níḋ seo atá mo ċorp,” ná “ag an níḋ séo atá mo ċorp,” aċ lom díreaċ, “Isé mo ċorp é seo,” caint a ṫugann transubstantiátio le tuisgin go soiléir.
Ver. 27. “Ólaiḋ go léir as so," Do laḃraḋ an ċaint sin leis an daréag Asbol, mar ḃíodar go léir láiṫreaċ, agus d’óladar go léir as, mar adeir, Marc. xiv. 23. Aċ ní ṫaisbeánann san go ḃfuil ar na Críostaiḋṫiḃ go léir ól as an gcailís; aċ ċóṁ beag agus a ṫaisbeánann sé go ḃfuil ceangailte orṫa go léir an ċonsecrátio do déanaṁ, nú an Corp Naoṁṫa do raint ar an bpobul, de ḃríġ gur órduiġ Críost dos na h-Asboil an uair ċéadna an níḋ sin do ḋéanaṁ, nuair aduḃairt sé (Lúc. xxii. 19) “déiniḋ an níḋ seo mar ċuíṁneaṁ ormsa.”
Ver. 28. “Fuil an tiomna nua.”—Fé mar a ṫioḋnaic Maoís an seana-ṫiomna le fuil na neiṫe a h-íḋbireaḋ, nuair aduḃairt se: “fuil an tiomna an ḟuil seo,” ⁊rl. (Eaḃraiġ. ix. 20.), ar an gcuma gcéadna, tíoḋnactar agus curtar ar bun, an tiomna nua anso, i ḃfuil Ċríost, dá dortaḋ go rúndiaṁaraċ, leis na focalaiḃ seo “Isí mo ċuid fola í seo, fuil an tiomna nua,” ⁊rl.
Ver. 29. “Toraḋ na fíneaṁna.”—Do réir ċúntais Lúcáis, xxii. 18, ní h-ar ċailís an tsácramínt do laḃraḋ na focail sin aċ ar an ḃfíon a h-ólaḋ leis an uan cásga. Aċ d’ḟéadfí “toraḋ na fíneaṁna” do ṫaḃairt ar ċailís an tsácramínt leis, oír is ó ḟíon do coisreacaḋ é agus do lean air gné an ḟíona agus cáilíḋeaċtaí eile an ḟíona.
Ver 31. “Sgannal umam-sa,” .i., de ḃríġ go gcuirfiḋ mo ġaḃáil ḟéaċaint oraiḃ go léir teiṫe agus me ṫréigean.
Ver. 6. “Corbóna.”—Áit sa teampul i n-a gcuireaḋ na daoíne na taḃartaistí, nú an ofráil a ṫugaidís uaṫa.
Ver. 62. “Lae an ollaṁuiġṫe,” .i. an lá a déintí an t-olṁúċán go léir óir ní ceaduiġtí fiú olṁú bíḋ lá na sabbóide.
Ver. 18. “Gaċ cóṁaċt.”—Féaċ ansan an t-úġdarás a tugaḋ dos na h-Asbolaiḃ, agus an cúram a cuireaḋ orṫa féin agus ar na h-easbogaiḃ agus ar an gcléir a ṫáinig ’n-a ndiaiḋ. Do fuair Críost ó’n Aṫair Síoruíḋe gaċ cóṁaċt ar neaṁ agus ar talaṁ, agus as neart na gcóṁaċt san cuireann sé uaiḋ iad-san fé mar a ċuir an t-Aṫair uaiḋ é féin, (Eóin xx. 21.) ċun múine agus teagasg a ṫaḃairt, ní do ḋuine ’ná do ḃeirt, aċ do’n ċine daona go léir; ċun na ḃfírinní go léir a ṁúine ḋóiḃ; agus i dtreó go mbeaḋ sé féin ag caḃrú leó go h-héifeaċtaṁail sa ċúram san, ġeall se dóiḃ go mbeaḋ sé ’n-a dteannta, ní h-ar feaḋ céad blian ná ar feaḋ míle blian, aċ gaċ aon lá, go dtí deire an doṁain. Conus is féidir, dá ḃríġ sin, do’n Eaglais Ċaitiliciḋe dul amú, agus go ḃfuil, i ḃfocair a cléire aici i gcóṁnuíġe, mar atá geallta anso, Críost féin, “an tslíġ, an ḟírinne, agus an ḃeaṫa”? (Eóin xiv.)
